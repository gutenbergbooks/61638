<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.16" />
<meta http-equiv="Content-Type" content=
"text/html; charset=UTF-8" />
<meta http-equiv="Content-Style-Type" content="text/css" />
<title>The Project Gutenberg eBook of Szomoru napok by Mór
Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
/*  visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.poem span.i8 {
 display: block;
 margin-left: 4em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

.TOC .roman {
 width: 3em;
 display: inline-block;
 text-align: right;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_220">220</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=FehkAAAAMAAJ">http://books.google.com/books?id=FehkAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">XVIII. KÖTET</span></p>
<p class="center"><span class="caption">SZOMORU NAPOK</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1894</span></p>
<hr class="chap" />
<h1>SZOMORU NAPOK</h1>
<p>&nbsp;</p>
<p class="center"><span class="caption">REGÉNY</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p>&nbsp;</p>
<p class="center"><span class="caption-small">A FRANKLIN-TÁRSULAT
TULAJDONA</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1894</span></p>
<hr class="chap" />
<p><span class="pagenum"><a name="Page_1" id=
"Page_1">-1-</a></span></p>
<h2>I. A HALÁLMADÁR.</h2>
<p>Halál! Halál!</p>
<p>Jaj annak, a ki született! – Jaj annak, a ki meg nem halt! –</p>
<p>Az Isten keze nehezül…</p>
<p>Halál! – Halál!</p>
<p>Véres napok, fekete éjszakák jönnek. A pusztulás angyala
szárnyára kelt…</p>
<p>Halál! Halál!</p>
<p>Ki nyitja meg száját a halálmadárnak, hogy a nyugodalmas ház
ormán ülve jövendőt mondjon a benne lakozónak?</p>
<p>Ki kényszeríti rá, hogy éjnek éjszakáján vijjongva a
holdvilág-sütötte ablaknak repüljön s szárnyaival verdesse annak
tábláit, s ha hétszer elhajtják, hétszer visszarepüljön ismét, s
éjjellátó nagy szemeit kimeresztve, fülébe sikoltsa a félig
aluvónak, hogy készüljön az örökkévaló álomra?…</p>
<p>Mi kinozza a lánczra kötött ebet, hogy mikor minden alszik, oly
hangon, minőn soha nem szólt, elkezdjen üvölteni, mintha láthatlan
kisértetre ugatna, ki gazdája küszöbén ki s bejár, a házat
kerülgeti, s az ablakon beleskelődik? – Mit lát, mit érez, mi
ösztön gyötri öntudatlan állat-lelkét? Reggelre az udvaron mély
gödröt miért kapar? ki számára ásta meg azt? ki tanítá meg rá, hogy
valakinek sírra lesz szüksége?</p>
<p>Midőn éjjelenkint az alvó szobában az asztalok, ágyak, butorok
elkezdenek ropogni, pattogni, ki jár ott? Kinek <span class=
"pagenum"><a name="Page_2" id="Page_2">-2-</a></span> lépte alatt
recsegnek a deszkák? Éreznek-e valamit? Irtóznak-e azon fekete
butortól, melynek neve koporsó?</p>
<p>Él-e minden tárgy, mi az embert körülveszi, s míg kívül oly
holtnak, oly léttelennek tetszik, lát-e, tud-e többet, mint maga a
mindent fürkésző emberi lélek?</p>
<p>Vagy tán van az emberben is egy alvó ösztön, mely ha lelke
kifordult helyéből, akkor felébred; ha megőrült, ha eszét elveszté,
új világ nyílik meg előtte, s míg a multakat elfelejteti, megtudja
a jövőket, míg saját életéről nem eszmél, megérzi az idegen
halált?</p>
<p class="center">* * *</p>
<p>Ki Hétfalu egyetlen hosszú utczáján végig megy, három házat fog
ott észrevenni, melyeknek külseje mutatja, hogy bennök senki sem
lakik.</p>
<p>Az első kívül van a falun, egy magas zöld dombon, mely körül
nyugodtan legelész a falu tehén-csordája, s csak olykor hőköl
vissza egy-egy tulok, ha legelés közben a fűben elfészkelt fehér
csontvázat, vagy kitört ökörszarvat talál.</p>
<p>A háznak nincsen teteje, a korom, mit falán végig mosott a sok
évi esőszakadás, mutatja: hogy egykor leégett az, s most fehér aszú
fűszálak lengedeznek omló párkányzatán.</p>
<p>Ablakaiból a vasak ki vannak feszegetve, küszöbén nagyot nőtt a
bogács és tövis. Útnak nyoma sincs felé; – talán nem is volt?</p>
<p>Különben a mező körülötte tele van mindennemű illatos
virággal.</p>
<p>A másik épület a helység közepén uradalmi kastély. Szomorú,
elpusztult hely. Ledült kőkerítés falazá egykor el az utczától.
Most ennek csak egyes palánkjai állanak fenn, miken az elvadult
jázmin-sövény túlnőtt, kihullatva az útra mérges piros
cseresznyéit.</p>
<p>A kapu csak imigy-amúgy van bálványai közé támasztva; látszik,
hogy egykor sarkaiból volt kivetve, s azután röstelték újra helyére
tenni. <span class="pagenum"><a name="Page_3" id=
"Page_3">-3-</a></span></p>
<p>A ház különben egészen ép, csak ablakai vannak mind téglákkal
berakva. Be van falazva minden ajtó, deszkával beszegezve a padlás
szelelő ablakai, a tornáczra felvezető fehér kőlépcsők fel vannak
szedve, s a falnak támogatva, mint szintén egy vörös márvány kő-pad
is a tornácz alatt.</p>
<p>A ház elejéről itt-ott lehullt a vakolat, s ott a vörös
téglarakás kilátszik; másutt nagy halom kő hever előtte; a hátulja,
mely a kertre néz, be van meszelve; látszik, hogy ott is egy, vagy
több ablakot raktak be, s hogy nyomaik se maradjanak, az egész
falat bemeszelték; körüle több gyümölcsfa látszik kitördelve, a
többit is esztendőnkint háromszor eszi le a hernyó, senki rájok sem
néz, úgy vesznek ki egyenkint, sárga rozsdával ellepve.</p>
<p>A harmadik ház egy kicsiny viskó a falu tulsó végén, egy nagy
ormótlan magtár háta mögé rejtőzve, udvara tele labodafűvel,
közepén görbe kankalikos kútágas; két kicsiny ablakában megvakult
az ónszegélyes üveg, fonott kaskéményéről lekopott a csapóföld, s
egész teteje szép zöld, mint bársony, a buján tenyésző mohától.</p>
<p>E három házban harminczkét év óta nem lakik senki.</p>
<p>Azon kisded viskóban, melynek nádpadlatán most a csuvik költi
tojásait, élt ezelőtt harminczkét évvel egy eszelős vén
asszony.</p>
<p>Magdolnának hítták.</p>
<p>Rég ideje lehetett már, hogy eszével nem birt; némelyek azt
mondják, hogy úgy született, mások, hogy a padlásról leesett
fejtetőre, agyveleje akkor rendült meg. Némelyek szerint az volt
tébolyodásának oka, hogy egyetlen leánya hóhérhoz ment nőül. Mások
emlékeztek időkre, midőn ez asszony igen gazdag, igen tehetős volt
s egyszerre koldussá lett, s azóta féleszű.</p>
<p>Ez asszony sajátszerű befolyást gyakorolt akkoriban a
babona-hivő népre.</p>
<p>Valami félelmetes ihletszerű lelkesülés látszott lényegén, ha
olykor küszöbét átlépte, melyen belül rendesen szenvtelen,
hallgatag szokott lenni. <span class="pagenum"><a name="Page_4" id=
"Page_4">-4-</a></span></p>
<p>Ha ilyenkor az utczákon végig ment, a kutyák összevonítottak az
egész faluban, mint szokták, ha a gyepmestert érzik azon menni. A
vele szembejövő emberek félve suhantak el oldala mellett, mert nem
egyszer jövendölte meg egyiknek vagy másiknak halála óráját, s volt
rá eset, hogy beteljesült az.</p>
<p>A hajadonokon megismeré: ki hordja méltán a pártát, ki nem? A
gyermekek arczáról megmondá: hogy ki fiai? s úgy esett, hogy az
egészen más volt, mint a kinek nevét viselék. Ezért a leányok és
gyermekes asszonyok reszkettek előtte.</p>
<p>Megismerte a szekér előtt a lopott lovat, s megmondta
gazdájának: ezt loptad, most lopd vissza.</p>
<p>Máskor a templomajtóba ült, s mankóját végig fektette a küszöbön
s várta, hogy ki meri azt átlépni. Jaj volt annak, ki a
tízparancsolat ellen vétett! Egész nyáron lelte a hideg, marhái
elhulltak, vetését felverte a gaz, nyilalások vették elő, vagy a
korcsmában verték meg.</p>
<p>Gyakran órákig eljajgatott honn a labodabokrok között; ilyenkor
hitte a köznép, hogy valahol a jégeső el fogja verni a határt. S
néha hetekig elbolyongott, ki tudja hol? ki tudja miért? s azalatt
iszonyún elszaporodott a sáska, szöcskő, földi bolha, tábort járó
pókok, s más istencsodái a határban, mik, mihelyt megjött, mintha
magvok szakadt volna, egy nap alatt eltüntek, kipusztultak.</p>
<p>Egyszer azt hitték, hogy haldokol.</p>
<p>Kifeküdt a kút mellé s szüntelen itta a vizet. Végre úgy
elerőtlenedett, hogy nem birta kezét megmozdítani.</p>
<p>A mellette elmenők látták, hogy szomjazik, hogy hörg és nem tud
meghalni. Ha egy ital hideg vizet adtak volna neki, mindjárt
megszabadult volna az élet kínjaitól, de senki sem mert hozzá
közelíteni, hogy megitassa.</p>
<p>Azon nap éjjel háromszor ütött le a villám a faluban s oly
felhőszakadás támadt, hogy az utczáról a víz a házakba befolyt.</p>
<p>Másnap az asszonynak semmi baja sem volt; kinn járt <span class=
"pagenum"><a name="Page_5" id="Page_5">-5-</a></span>
összetöpörödve, reszketve, mankójára támaszkodva mint egyébkor.</p>
<p>Midőn az 1831-dik év tavasza elmult, mindenfelől rémséges
előjelenetek kezdének jóslani azon nagyszerű csapásról, mely az
emberiséget meglátogatandó volt; a népet a természet maga is
nyugtalanítá: csillagok hullottak, véres eső esett, halálfejes
pillangók repkedtek estenkint, farkasok jöttek be a faluba
megszelídülve, mint az ebek s agyon hagyták magokat veretni a házak
küszöbei előtt.</p>
<p>Mi fog történni? Senki sem tudá.</p>
<p>Sejtett, félt, érzé a gyászban közelgő jövendőt minden,
minden.</p>
<p>A fák siettek virágozni, siettek mentül hamarább megérlelni
gyümölcseiket. Az egész természet nem tudta mit tegyen, legkevésbbé
az ember.</p>
<p>Ez időben, midőn egy igaz szó, egy világos gondolat életet ért,
egyetlen prófétája a környéknek egy megtébolyodott nő volt, ki
lelkének őrült, kínos ihlettségében gyakran vaktában oly dolgokat
mondott, mikre a jövendő az igaz pecsétet nyomta rá, leggyakrabban
száz értelmű jóslatokat, miket a hány ember, annyifelé
magyarázhatott s mik, bármi történt, a jövendő titkait rejtélyül
hordák magukban.</p>
<p>Midőn a nyár jött irtózatos meleg napjaival, a nő őrültsége a
dühig látszott fokozódni; egész éjeken át sikoltozva járt-kelt a
faluban, a kutyák kibujtak elé a kapuk alatt, s ő melléjök ült,
átölelte fejöket s úgy üvöltöttek együtt irtózatos undok
pár-éneket. Azután bement a házakba, sírva, nyöszörögve kért egy
pohár vizet, megmosta kezeit, szemeit. Egyik helyütt ezt mondta:
«miért nem füstölitek ki a szobát, nagy benne a halottszag?» másutt
imádságos könyvet kért, s a haldokló imádságát behajtotta benne.
Vagy a más világra izent fenjáró ép, egészséges emberektől. Kérte
őket, hogy el ne felejtsék izenetét.</p>
<p>– Készíttess egy keresztet magadnak!</p>
<p>Ez volt legsűrűbben intő szava. <span class="pagenum"><a name=
"Page_6" id="Page_6">-6-</a></span></p>
<p>Jaj volt a családnak, melynek ablakán ezt kiáltá be:</p>
<p>– Készíttess két keresztet!</p>
<p>– Három keresztet!</p>
<p>– Magadnak, feleségednek, minden fiadnak, minden leányodnak
egyet!</p>
<p>A nép kétségbeesés várakozásában élt; futott volna, ha lehetett
volna, hová.</p>
<p>S mit tettek ekkor a bölcsek, az irástudók, kik jól tudták előre
a közelgő halál-veszélyt, mert olvasták tetteit, látták lerajzolt
arczát, tudták, hányat lép egy nap, merre jő, kiket bánt leginkább?
mit tettek, hogy a népet megnyugtassák aggodalmai közt, s bizalmat
öntsenek belé Isten irgalmában?</p>
<p>Külön temetőt árkoltattak ki azok számára, kik ez év folytán
rakásra fognak halni.</p>
<h2>II. A HÓHÉR CSALÁDJA.</h2>
<p>Milyen lehet egy hóhér háza belül? Milyen lehet egy hóhér szíve
belül?</p>
<p>Tudja-e őt szeretni valaki? azon szomorú embert, kinek keze arra
van elátkozva, hogy gyilkoljon, bárha szíve a haláltól
visszaborzadoz is.</p>
<p>Láthatja-e őt mosolyogni valaki? látta-e mosolyogni valaki az
élő halált? azon arcz, mely annyiszor nézett szembe a haldokló
kínvonagló tekintetével, kit talán szánt, talán szeretett, s kit
meg kellett ölnie, mert a törvény úgy parancsolá – nem fagyott-e
meg, nem maradt-e örökké mereven, mintha szüntelen véres főket és
vértelen arczokat látna maga előtt?</p>
<p>Van-e, ki őt, a bűnök büntetését, örömest lássa maga mellett
ülni? ki eléje menjen, ha jő, utána nézzen, ha távozik? Van-e, ki
azon kezet meg tudja csókolni, mely mindig halált adott, kegyelmet
soha, mely mindig átkozva, soha áldva nem volt? <span class=
"pagenum"><a name="Page_7" id="Page_7">-7-</a></span></p>
<p>Van-e, ki azon szomorú házat meg tudja vele osztani, mely az
emberek lakaitól messze száműzetve, kitagadva a társaságból, világ
ijesztésére épült?</p>
<p>Körüle magas kőfal, kapuja szegekkel kiverve, előtte
elcsenevészett ákáczfák.</p>
<p>Még az élőfa sem szereti közellétét.</p>
<p>Ablakai nem látszanak a keritéstől. Tetején néha mintha fekete
zászló lebbenne meg. Egy-egy fekete holló az, mely a háztetőre
szállott. Semmi állat sem szereti őt. A kutyák utána vonítanak, a
tulkok bőgve futnak el előle, csak a hollók ismerik meg benne
gazdájokat. Ezek az ő madarai.</p>
<p>Késő este volt, a nap rég lenyugodott; kilencz, tíz óra felé
lehetett az idő, s mégis szokatlan világos vala az ég. Mindenünnét
visszaverődő viszfény kinzá az ember szemeit; nem látszott felhő,
sem csillag az égen, hanem valami tartós homályos sárgaság fogta be
az egészet, mint egy világító köd, mintha az éjszaka rendes szürke
öltönye helyett most sárgát kezdene magára venni. Ha olykor
hallatszának hangok, úgy tetszék, mintha azok igen végtelen
távolból jönnének, tompán, enyészetesen…</p>
<p>A közel látkörön Hétfalu hegyes tornyai voltak kivehetők, fekete
csúcsaik éles ellentétül rajzolák magukat a láthatár egére.</p>
<p>Puszta, elhagyott volt a vidék. Máskor nyári estéken a hazatérő
földmíves nép vidám csoportjait látni, a mint napi munkáik végezte
után tikkadtan sietnek falvaik felé. Az estharang szava hallik
mindenfelől, a mezőkön jókedvű pórleányok édes-bús danái hangzanak,
s a hazatérő nyájak aprózott kolomphangja és a gazdáik elé ugató
ebek örömcsaholása… Most néma minden, a szántóföldek nagy része
ugaron maradt, fölverve soha nem látott tövisek- és gyomoktól;
másutt le van kaszálva a felgyomosodott zöld buzavetés. A
zárvonalak miatt minden közlekedés megszünt; az országút kétfelől
szélesen begyöpösödött, az emberek kendőt tartanak szájok elé s nem
mernek lélekzeni, s a harangok nyelvét előre kiszedték, –
<span class="pagenum"><a name="Page_8" id="Page_8">-8-</a></span>
minden falu végén ott áll körülárkolva egy jó darab négyszögű föld,
benne imitt-amott jókor előre a sírok megásva.</p>
<p>– – E kietlen magányban hirtelen vad, ijedős kutyaordítás
hangzik végig, melyre a távol falubeli ebek kezdenek felelgetni. A
hóhér házának ajtaján két férfi zörgeti a kilincset, s benn a
lánczos eb ordít az idegen szagra.</p>
<p>– Ki az? kérdi belülről egy éktelenül idétlen rekedt hang,
csitítva a nagy ebet, mely szaglálva dugta ki orrát az ajtó és az
eresz között, melyen egyszer-másszor lyukat harapdált.</p>
<p>– Nyisd ki Mekipiros, ne kiabálj! válaszol az egyik jövevény,
nyugtalanul öklözve befelé az ajtót. Nem szükséges kicsuknod, a ki
jön; ha nyitva hagynád, sem tévedne be más, mint édes körösztapád
az ördög, meg magam la.</p>
<p>Ez ismerős hangra megszünt ordítni a komondor, s a mint kinyilt
az ajtó, vigan kiszökött s a jövevény nyakába ugrált, nyüzsögve,
vinnyogva.</p>
<p>– Vidd a tatárba ezt a piszkos medvefókát Mekipiros, még
lecsókolja az orrom.</p>
<p>A megszólított sajátságos csodája volt a természetnek. Egy
egészen női ruhába öltözött zömök alak a legdurvább
férfiarczulattal, gömbölyű vastag fej, kurta, bozontos, fésületlen
hajjal, széles vastag száj, tömpe butyok orr, kiülő homlok, mély
durva ránczokkal, vastag tüskés szemöldök, s a cserepes bőrű arcz
egyik felén idétlen szőrös barkó.</p>
<p>Ez az emberi állat női ruhát viselt; – a jövevényt látva,
megkapta nagy csontos kezeivel a borjunagyságú vihogó ebet örvénél
fogva, hanyatt rántotta azt, s a közben éktelenül vigyorgott,
röhögött minden ok nélkül.</p>
<p>Nő-e ez, kit a természet így tett csúffá, vagy nem az, s ő
akarja csúffá tenni a természetet?</p>
<p>– Na lépj be te is, ne nézz ott a semmibe, szólt a jövevény
visszafordulva társához, ki mélán elbámulva állt ott a küszöbben,
talpig egy nagy szűrbe bújva, fejében széles karimás kalappal.</p>
<p>A kutya a konyhaajtóig kisérte a betérőket, az utóbb
<span class="pagenum"><a name="Page_9" id="Page_9">-9-</a></span>
menőnek sarkába szaglálva, mialatt Mekipiros vigyorogva
kapaszkodott az örvébe; orra alatt vérrel vagy szederlével rémséges
bajusz volt neki mázolva, mit ő szörnyű öntetszéssel iparkodott
észrevétetni.</p>
<p>– Itthon van a gazda, meg az asszony, Mekipiros? kérdé az
elsőbbik jövevény.</p>
<p>– A gazda énekel, a gazdasszony meg tánczol, felelé a félember
állatian röhögve.</p>
<p>– Mondd meg nekik, hogy megjöttünk; no eredj, szaladj! s ezzel
hátba ütötte és oldalba rúgta a monstrumot, ki egy ideig vigyorogva
nézett rá, mintha azt várná, hogy még egyszer hátba üsse, azután
ügyetlenül vihogva beugrott a konyhaajtón.</p>
<p>A két jövevény azalatt künn maradt az udvaron.</p>
<p>Az egyik talpig zsiros bőrbe öltözött magas szőke legény volt,
elmosott, gömbölyű vonásokkal, ajkaiban sok megszokott nyugalom,
tengerszinű szemeiben hideg egykedvüség volt festve. Az egész
arczon feltünő volt az a hallgatózó, kémkedő természet, mely kívül
dőreséget, szórakozottságot iparkodik mutatni, míg minden kiejtett
szóra fülel, mint az a kigyó, mely ha megfogatik, holtnak tetteti,
megmerevíti magát, s inkább ketté törik, mintsem megmozdulna.</p>
<p>A másik fiatal sápadt arczú férfi, vonásai végtelen csüggetegség
által lehangolva, kis fekete bajuszának szálai mind szájába
folynak, kalapja egészen lehúzva a szemére. Látszik rajta, hogy
lelke és teste nem bujdosnak egy úton.</p>
<p>Ott álltak a bakó udvarában. Valami megragadó ellentét volt ez
udvar tekintete azon kietlen eszmével, mely egy bakó nevével van
összekötve. Szép zöld pázsit teríté be az egész udvart, a falak
mellett fügefák, őszi baraczkrostélyok terültek, a tér hátulján
szép szőlőlugas, a pázsitból szív-alakúra kivágott virágágyak, tele
gazdag ibolyabokrokkal s a legsajátosabb erdei virágok minden
nemeivel; odább dinnyefészkek szétfutó indákkal, piros
ribiszkebokrok, egy-egy szomorú fűz, amott sárgarózsabokor,
<span class="pagenum"><a name="Page_10" id=
"Page_10">-10-</a></span> ezerszinű teljes pipacsfejek, s a
pázsiton futó piros szemű fehér házi nyulak…</p>
<p>Mily fájdalmas gúny!</p>
<p>A szem piros virágokat lát, zöld pázsitos udvart, futó
dinnyeindát, ingó pipacsfőket, szomorú fűzfákat, sárga virágokat,
kis fehér nyulakat.</p>
<p>A lélek ezalatt lát véres kínpadot, jéghideg vasakat, s lelógó
kötelet; lát lehullott véres főket, szomorú bitófát, sápadt holt
arczokat, fekete hollókat…</p>
<p>Hisz itt a hóhér lakik.</p>
<p>– Bejöhettek! kiálta belülről egy erős, átható csengésű női
hang, s egyszersmind Mekipiros lódult ki az ajtón, nagy bozontos
fejével előre rohanva. Látszék, mintha belülről hatalmas tenyér
adott volna fejének tetemes mozzanatot.</p>
<p>A bőrködmenes erre beterelé maga előtt szomorú társát, s a hóhér
háza becsukódott utánuk.</p>
<p>A konyhába léptek. Semmivel sem különbözött az más ember
tűzhelyétől; az edények ragyogtak a tisztaságtól, rendben volt
minden, a tűz vigan égett a kémény alatt, s mégis – mégis a
gondolat szünetlen talált minden tárgyon valamit, mi borzasztó
eseményekre emlékezteté.</p>
<p>Az a bárd, mely a tűzhely előtt egy tőkébe van vágva…</p>
<p>Két év előtt a hóhér egy apagyilkost fejezett le… Talán épen e
bárd…</p>
<p>Az a kötél, mely a vederre van kötve… az a görbe vas, mely a
tűzben izzóvá vörösült… az a nehéz láncz, mely a kéményből alálóg…
ki tudja minő átkos, iszonyatos esemény tanui lehettek valaha…?
Talán semmié, talán nagyon is egyszerű czéljok volt eleitől fogva.
– De itt a hóhér lakik.</p>
<p>A falon itt-ott sötét foltok vannak… Mik azok? Talán a vér? A
szem nem bír letévedni rólok, szüntelen visszabotlik rájok, s a
lélek nem bír e gondolatra jönni, hogy az állatvér is lehet, a
leghitványabb hizlalt állat vére, mit az ember megöl, hogy megegye…
Hisz itt a hóhér lakik. <span class="pagenum"><a name="Page_11" id=
"Page_11">-11-</a></span></p>
<p>A tűzhelynél egy nő sütött, főzött; magas, ideges termetű
némber, izmos karjainak, domború keblének, piros, sugárzó arczának
s égő szemeinek vad, boszorkányi tekintetet adott a lobogó tűz,
szép fekete haja nagy kontyba volt csavarva feje hátulján, vastag
szemöldei szinte összeértek, s dagadó piros ajka fölött barnult a
férfias pehely.</p>
<p>– Üljetek le! kiáltá erős, dörgő hangon az érkezteknek,
megéheztetek ugy-e? mindjárt. Ott az asztal. S tovább főzött s
rakta a tüzet, hogy a kéményig lobogott, pokolbeli színt adva piros
arczának. Ez volt a hóhér felesége.</p>
<p>A csüggeteg ifju öntudatlanul leült az asztal mellé, a másik oda
ment a tűzhely mellé, s elkezde suttogni az asszonynyal, mi alatt
sűrűen mutogattak az asztal mellett ülőre.</p>
<p>A férfi suttogását nem lehete hallani, de az asszonynak csaknem
minden szavát érteni lehete, ki a legnagyobb erőltetéssel sem birta
erős, dörgő hangját annyira lágyítani, hogy suttogássá váljék.</p>
<p>– Ismerem, mondá, majd megszoktatjuk itt… senki sem fogja
keresni… elmenni? nincs mód reá…</p>
<p>Azután egy tál tarhonyás húst tett a jövevények elé. Az egyik
szomorúan, nyámmogva evett belőle, a másik mohón látott hozzá s a
közben hol hátra beszélt, hol társát kinálta, hol a kutyának hányt
csontokat, s azután oldalba rúgta, ha elkapá.</p>
<p>– Nem beszélhetni az öreggel? kérdé a nőtől.</p>
<p>– Hagyjátok most abba, az öreget megint az ördögök gyötrik, nem
halljátok, hogy énekel? úgy énekel, mint akármelyik tót diák Lucza
napján.</p>
<p>És valóban a legtávolabb szobából mély, zúgó hangon zendültek át
az ének szavai töredelmes, fájdalmas reszketegséggel: <span class=
"pagenum"><a name="Page_12" id="Page_12">-12-</a></span></p>
<div class="poem">
<div class="stanza"><span class="i0">– Uram, bűneink
sokasága;<br /></span> <span class="i8">Undoksága<br /></span>
<span class="i0">Érdemli haragodat.<br /></span> <span class=
"i0">Méltók vagyunk: hogy ellenünk<br /></span> <span class=
"i8">Szent Istenünk<br /></span> <span class="i0">Felemeld
ostorodat. –<br /></span></div>
</div>
<p>Oly bús, oly szívfacsaró volt a bűnbánat, mit e férfias,
harangszerűen zúgó hangok kifejeztek! Zsoltári ének egy hóhér
házában!</p>
<p>A csüggeteg ifju zavartan rezzent fel e hangokra. Végig futott
egy párszor homlokán kezével, mintha eszméletet akarna lelkében
költeni, összefüggést találni annyi zavart, kietlen esemény között,
azután lassankint ismét visszasülyedt előbbi méla
csüggetegségébe.</p>
<p>Kis idő mulva azonban újra hallaték ugyanazon ének, de nem az
előbbi harangzúgású férfihangon; menytiszta gyermeki hang kezde
énekelni, bűbájosan csengve, mint az üvegharmonika hangja:</p>
<div class="poem">
<div class="stanza"><span class="i0">– De tudjuk: hogy ki
megvallja<br /></span> <span class="i8">És átalja<br /></span>
<span class="i0">Bűneit s hozzád megtér,<br /></span> <span class=
"i0">Azt nem űzöd el előled,<br /></span> <span class="i8">Sőt te
tőled<br /></span> <span class="i0">Bűnbocsánatot az
nyér.<br /></span></div>
</div>
<p>Angyalok nem énekelhetnek szebben a menyországban, mint minő e
szózat zenéje volt! Ki lehet ő? Bűnbocsánatot hirdető angyal egy
hóhér házában?</p>
<p>– Hát ezt a leányt még mindig üveg alatt tartja a vén
fojtogató?</p>
<p>– Szentet akar belőle nevelni, mintha azzal is engemet akarna
boszantani, tudja, hogy sohasem szívelhettem semmit, a mi
szent.</p>
<p>– Az öreg úgy látszik, hogy tökéletesen megbolondult.</p>
<p>– Ördögök vannak vele; a mult héten három legény szökött meg
tőle, mert nem állhatta a kegyességet tovább; ebéd előtt fél óráig
olvasott nekik mindig a bibliából, s <span class="pagenum"><a name=
"Page_13" id="Page_13">-13-</a></span> ha valamelyik nevetni
talált, kidobta az ajtón, mint egy kölyökkutyát; képzelheted,
milyen szép lehet egy hóhér, ki a más világról prédikál s ököllel
hirdeti az Isten igéit.</p>
<p>– Talán már Mekipiros is tanult tőle valami imádságot?</p>
<p>– Hahaha! Hívd csak be! Te medvebocs! Mekipiros!</p>
<p>Mekipiros bejött.</p>
<p>– Gyere ide, hadd ütlek pofon. Nesze. Mégis vigyorogsz? Nesze
még egy. Sirsz mindjárt! Csinálj savanyú képet. Úgy. Tedd össze a
kezed. Hunyd be a szemedet.</p>
<p>– Már most kezdd rá.</p>
<p>A monstrum el kezdte mondani az imádságot. Az ember azt várta
volna, hogy érthetetlenül fogja azt eldarálni. Nem. Érthető, komoly
hangon mondta végig, szemei hunyva maradtak, arcza emberi alakot
kezde elsajátítani, s szemeiből azon igéknél, melyek a bűnök
kölcsönös bocsánatát hirdetik, két nehéz könycsepp gördült elő s
végig folyt ránczos, durva arczán.</p>
<p>– Hahaha! kaczagott a hóhérné, s homlokon ütötte tenyérrel az
imádkozót, hát a «kedves egészségére kivánom» hol maradt?</p>
<p>Mint lecsapó villám viszhangzó dörgése, szólalt meg az
embertelen gúnykaczaj közepett a mellékszobából reszkettető hangon
a dicséret verse.</p>
<div class="poem">
<div class="stanza"><span class="i0">– A villámos égben ki
mennydörög ott fent?<br /></span> <span class="i0">A földnek
reszkető ingása kit jelent?…<br /></span></div>
</div>
<p>Az üstből kifutott forró víz egy perczre eloltá a tüzet, minden
sötétben maradt, minden megnémult, midőn hirtelen kicsapta a szél a
félig betett ajtót, s a döbbenés némulatában hangok hallatszának,
minők a halálmadár sikoltása, vagy mintha futó őrült vijjongna,
önlelke elől szaladva.</p>
<p>– Halál! – véres halál! – Irtózatos halál!</p>
<p>Az utolsó hangok már a messzetávolban vesztek el. A lánczos eb
rémülten vonított utána. <span class="pagenum"><a name="Page_14"
id="Page_14">-14-</a></span></p>
<p>S midőn a meggyujtott kéngyertya némi világot derített a
sötétben, három alak látszott térdre nyomva az ijedelemtől. A két
hóhérlegény és a monstrum. A daczos, kevély nő megvetően fordult az
egyik legényhez, s büszkén nézett le rá.</p>
<p>– Hát még te is!?</p>
<p>– Nem hallád, rebegé ez, a halálmadárt?…</p>
<p>– Mit félsz tőle? Hisz anyám az, a félbolond.</p>
<hr class="tb" />
<p>Éjente a padláson hálnak a hóhérlegények. Maga a bakó az udvarra
nyíló szobában. Mekipiros pedig künn az akolban a lánczos kutya
mellett.</p>
<p>Minden elcsendesült. Künn elállt a szél, falevél sem mozdult, az
alvó sóhajtását meg lehete hallani.</p>
<p>Ilyenkor a legkisebb hang oly csodálatos félelemmel tölti el az
álmatlanul virrasztót. Majd mintha az ágy alatt elrejtett ember
fészkelődnék; – vagy mintha a kilincset fordítná valaki, – vagy az
ajtót zörrenti meg a szél, mintha valaki rázná kívülről, –
kopognak, suttognak az ember körül, – éjjeli bogarak valahol
papirosra akadnak, s úgy megzörögnek vele, mintha irna valaki a
sötétben; – künn az utczán az emberek futnak, halkan dörmögve
egymás közt. A tornyok sorba három negyedet ütnek, nem tudni
hányra? Az idő irtózatos hosszú, az éjszaka mélységes fekete.</p>
<p>Szénából vetett ágyon, durva takaró alatt egymás mellett alszik
a két hóhérlegény. – Alszanak-e igazán? – Lehet-e ilyen helyen
aludni? Szemeik hunyva vannak. Nem, az egyik nem alszik. A mint
észreveszi, hogy társa nem mozdul, lassan félrehajtja magáról a
takarót s négykézláb a padlás belsejére lopódzik, ott lehasal, a
gerendák közti hasadékon lenéz. Azután fölkel, lábhegyen a kémény
mellé suhan, a deszkafalon háromszor kopogtat, azután lemászik a
hágcsón a padlásról, a hágcsót a nyílásról elveszi s füttyent a
kutyának, az előjön; hallani a mint lánczos örvét megrázza nyakán s
morogva, nyüzsögve a padlásajtó előtt lefekszik. <span class=
"pagenum"><a name="Page_15" id="Page_15">-15-</a></span></p>
<p>A másik legény pedig félig nyitott szemekkel amannak minden
mozdulatát ügyelve kisérte. Ha feléje fordult, úgy tett, mintha
aludnék, de mihelyt elvette róla tekintetét, felnyitá szemeit és
utána nézett.</p>
<p>A mint az utolsó nesz elhallgatott, felszökött im ez is álmatlan
fekhelyéről s a padlás belsején fölkereste azon nyílást, hol társa
lenézett. Könnyű volt rátalálnia, alulról lámpavilág tört keresztül
a gerendázat hasadékán, mely a bakó szobájából jött.</p>
<p>Óvatosan hajlott oda és lenézett a keskeny nyíláson.</p>
<p>Szigorún butorzott szobát látott maga előtt. A fal mellett
fekete szekrény állt, hármas lakattal bezárva, a szoba közepén
kemény faasztal, két ágy egymás végében, egy nagy és egy kicsiny, s
két kartalan háromlábú szék, az ablakban néhány elviselt könyv, az
ágy fölött nehéz, rezes puska. A halavány fényű lámpa az asztalra
volt téve. Mellette egy gyermek olvasott a bibliából. A gyermek
lábainál egy férfi feküdt, arczczal a földre borulva.</p>
<p>Egy roppant termetű férfi, egy óriás, a mint nagy, bozontos
szürke hajjal fedett fejét egy gyermek lábaihoz fekteti, kinek
szépségén megáll a szem, fogva marad a lélek.</p>
<p>Egy kedves kis szőke fejű angyal, – tizenkét-tizenhárom éves; –
haja csaknem ezüstszőke, mint az árvalányhaj, mint a
holdvilágsugár; – arcza mennyeien fehér, mosolygása mint angyalé; –
a fehér arcz mosolygása oly túlvilági, mintha nem is öröm, nem is
jó kedv volna az, mi benne festve van, hanem valami magasabb
érzemény, melyet ismerni még nem eléggé tiszta az emberi szív. Tán
a buzgó hivő előtt jelenhet meg ily kép, midőn lelkét testéből
kisírva, láthatlan védszentjéhez felzokog, s az egy mámoros
ihlettség perczében megjelen előtte, oly alakban, minőnek ember nem
képzelé, és lemosolyog reá, mintha mondaná: győztél az égen!</p>
<p>A vén ember ott fekszik a földön, ujjaival a hajába markolva, s
nedves marad a föld, hová arczát lefekteté. <span class=
"pagenum"><a name="Page_16" id="Page_16">-16-</a></span></p>
<p>Az árvalányhajú gyermek pedig tiszta, mézédes hangon olvas a
szent könyvből bűnbocsátó hangokat, kis kezével olykor a lapokat
fordítja, s szelid szemeivel áhitattal tekint fel, midőn az Isten
neve fordul elő.</p>
<p>– Imádkozzál, imádkozzál én angyalom! – Az Isten meghallgatja a
te szavaidat. Oh a te apád oly bűnös, oly bűnös!</p>
<p>A gyermek leszállt hozzá és megcsókolá ősz fejét és tovább
olvasott.</p>
<p>A vén ember sírt keservesen.</p>
<p>– Oh a te apád kezei oly véresek! Ki mossa le azokat? Annyi
embert megölni, ki engem soha sem bántott, ki nékem soha sem
vétett. Hogy féltek a haláltól, milyen szomorúak voltak, hogy
várták a kegyelmet, mint nézték, hogy nem jön-e a fehér zászló! Oh
mint kértek, mint csókolták kezeimet, hogy még csak egy pillanatig
ne,… hiszen az élet olyan szép. És én nekem meg kellett ölnöm.
Meggyilkoltam, – mert a törvény parancsolá.</p>
<p>A vén ember mély, keserű hörgésbe fojtá el sóhaját.</p>
<p>– Ki fog felelni majd helyettem, ha Isten kérdeni fogja
menydörgő szavával: «ki merte a halált osztani én kívülem?» ki fog
felelni, ki fog kimenteni engem, midőn biráim is oly halvány, hideg
alakok lesznek, mint azon eszköz, ki kezökben halál és ember
félelme volt? – S ha van találkozás ott fenn, vagy tán – ott alant,
hóhér és kivégzett egy asztalhoz ülnek! oh e véres lelkek, mik fej
nélkül járnak a más világon! Oh irtózatos, irtózatos! Embert
fejétől elválasztani… S hátha ártatlan volt, hátha vére felkiált az
égre, hátha tévedt a biró… Hatalmas menyei atyám!…</p>
<p>Az ősz óriás iszonyú kínlódással fetrengve hanyatt fordult s
ökleivel veré mellét. Ekkor meglátszék az arcza. Vihardúlta kemény
arcz volt az, megbarnítva sok év napjától, szakállában egy-egy
csomó megőszült, szemöldei feketék voltak. Alakjából egészen ki
volt véve, minden izma vonaglott, reszketett.</p>
<p>A kis leány leszállt hozzá s kérlelve simogatá verítékes
<span class="pagenum"><a name="Page_17" id=
"Page_17">-17-</a></span> homlokát, ölébe vette nehéz fejét, s nem
látszott félni tőle, pedig oly irtóztató volt. – Mint egy
elkárhozott – a síron innen.</p>
<p>A vén ember összecsókolá a gyermek kezeit, lábait, s félénken,
gyöngéden átölelve nagy, ideges, reszkető kezével, odabújt hozzá,
arczát ölébe rejté és suttogva, meg-megszaggatva fojtottan beszélt,
mintha az iszonyú szavak alatt kiszakadna nagy melléből a
lélekzet.</p>
<p>– Lásd, kis leányom, – egyszer a birák egy fiatal gyermeket
halálra itéltek. – Én Istenem, még szakáll sem volt arczán – olyan
fiatal volt. Három napig ült a siralomházban, minden ember siratta,
a ki látta, – ezen fiatal embert azzal vádolták, hogy apját
megölte. Nem tagadhatta, ott aludt a szobában, s a kés az ő véres
ágyába volt elrejtve. – Hiába mondá, hogy ártatlan, hiába hitta
Istent tanubizonyságul, – meg kelle halnia. – A mely nap
lefejezteték, a kocsi mellett, mely őt a vesztőhelyre vitte, két
asszony futott, sírva-ríva fekete gyászruhában. Egyik az édes anyja
volt, a másik édes testvére. Hiába sikolták, hogy ártatlan ő, hogy
nem szabad meghalnia, s ha vétkes volna is, megbocsátanák neki azt
a gyászruhát, hiszen csak ők az árvák, ők vesztettek mindent!
Hasztalan, meg kellett halnia. Mikor leült elém a halálos székre,
letevé ruháját, még akkor is felém fordult, és azt mondá: «fáj,
hogy meg kell halnom, mert ártatlan vagyok». Bekötém szemeit. De
kezem reszketett, mikor hozzá vágtam, s a kezemre fecscsent vér
égetett, mint a tűz… Oh gyermekem! e vér ártatlan volt. Egy év
előtt egy országos zsiványt végeztem ki; mikor a hágcsóra léptem
vele, nevetve hozzám fordult, azt mondva: «ezen a helyen kend egy
szép, fiatal gyermeket fejetlenített meg, kit apagyilkolásért
elitéltek, annak az apját is én gyilkoltam meg, s a kést ágyába
rejtém el. Kössön fel hamar»… Oh, leányom, te fehér angyal, –
könyörögj Istennek, hogy e szavakat hagyja elfelednem. – Hisz én
nem vagyok oka e vérnek.</p>
<p>– Eredj aludni, édes jó apám. Az Isten jó, az Isten <span class=
"pagenum"><a name="Page_18" id="Page_18">-18-</a></span> nem
haragszik senkire. Minek sirsz? Hiszen te nem vagy rossz ember,
mert ha az volnál, engemet nem szeretnél. Lásd, a múlt nyáron két
kis gyermek a faluból az erdőbe ment virágot keresni, ott az égi
háború utolérte őket, s a mint egy fa alá menekültek, hogy meg ne
ázzanak, ott a villám mindkettőt agyonütötte. Pedig a villám az
Isten fegyvere, s ezek is ártatlanok voltak. Ő tudja, hogy miért ad
életet és halált, mi nem. Eredj aludni jó apám. Az Isten mindenütt
közel van, s nem fordul el senkitől, ki szemeit hozzá fölemeli.
Lásd, én mindenütt látom őt. Fejem fölött van, ha alszom, kezemet
fogja, ha a sötétben járok; látom, ha az égbe nézek, látom, ha
szemeimet behunyom. Ő nem kerül senkit. – – Csókolj meg és eredj
aludni.</p>
<p>A nagy, izmos ember lassan inogva állt térdre. Keblére szorítá a
fehér gyermeket s fölemelé durva, kemény arczát. Föltekinte s ajkai
rángatóztak, álla reszketett, mintha imádkoznék, s könyei
megeredtek. Azután fölemelkedék. A kis leány átkarolta favastagságú
izmos karját. Hagyá magát tántorogva ágyához vezettetni, s ruhástól
végig dőlt abban. Percznyi hánykolódás után dörgő horkolás
reszketett a szobában végig, nyugtalanul meg-megszakadva. Olykor
álmában szorongva, aggodalmasan kiálta fel, érthetlen, eszméletlen
szótagokat, s nyögött irtózatosan.</p>
<p>A kis fehér leány pedig eloltá a lámpát, mielőtt levetkőzék; – a
feljött holdvilág sápadtan sütött át az ablakon, s arczát még
fehérebbé, haját még ezüstösebbé varázsolta. Oda sütött hófehér
ágyára. Rásütött szelid szempilláira, mosolygó arczára, imát rebegő
kedves ajkaira.</p>
<p>Így szállt rá az álom hófehér holdsugár képében. Mosolygó
arczczal, összetett kezekkel, imádkozó ajakkal aludt el; az őriző
angyal hófehér ágya fejénél…</p>
<p>Hallgatva bámulta e jelenetet a padláson az ifju. S midőn
fölállt, sokáig elgondolkodva támaszkodék a padlatgerendának,
merően bámulva lábai elé, melyek alatt oly két különböző lélek
aludta álmait.</p>
<p>Nagyot fohászkodék. Az éj csendjében úgy tetszett, <span class=
"pagenum"><a name="Page_19" id="Page_19">-19-</a></span> mintha
fohászának viszhangjául suttogó szavakat hallana. Figyelt, –
világosan kiveheté a hóhérné erőteljes dörmögő hangját, mely úgy
tetszék, mintha a ház ellenkező feléről valahonnan alulról
jönne.</p>
<p>Ment a hang után, s a mint azon helyre jutott, hol társa a
kémény mellett a padlatot háromszor megkopogtatá, világosan hallá,
hogy két ember halkan beszél egymással. – A hóhérné volt az és a
szeretője.</p>
<p>Undorodva fordult el onnan az ifju. Azonban úgy tetszék neki,
mintha e heves szóváltás tán még sem szerelemről beszélne. A
hóhérné szava gyakran fölemelkedék. Pokolba vele, kiáltá.</p>
<p>– Csitt, csitt, suttogott a férfi. Valaki meg találja
hallani.</p>
<p>– Eh, aluszik ilyenkor Isten és ember!</p>
<p>Mit beszélhetnek ezek? Kit akarnak bántani? Szeretni nem tudnak
ők senkit. Jaj annak, kiről ők megemlékeznek.</p>
<p>Lassan oda lopózék és hallgatott.</p>
<p>– Ha ezek fölkelnek, nem marad kő kövön, monda a
hóhérlegény.</p>
<p>– S hiszed, hogy elindulnak szavaidra?</p>
<p>– Gondoskodtam róla. Ez a nép urait nem szereti, mert nincs is
oka rá; nyúzták, köpködték, alábbvaló volt a kutyánál. Egy üszköt
kell közé vetni s lángra lobban. Magok az okosabbak, kik valamit
tanultak, a legrövidebb eszűek; két hír közől mindig azt hiszik el,
a melyik legképtelenebb; mondtam, hogy készen legyenek a
veszedelemre. Vigyázzanak kutaikra, szérűikre, mert az urak meg
akarják őket mérgezni. Ha kérdezték, miért? elmondám, hogy az
ország úgy körül van véve ellenséggel, mint egy kert, s most az
urak döghalált akarnak csinálni az országban, hogy be ne merjen
jönni. A nép gyanút kapott szavaimra, mert régóta hallá, hogy az
urak várják a döghalált, s miután ez volt az első magyarázat, mit
egy előre megjövendölhető járványról hallott, ezt hitte el. Gyanúja
megvolt. S midőn az urak azt az okosat találták ki, hogy
<span class="pagenum"><a name="Page_20" id=
"Page_20">-20-</a></span> eleve külön temetőt árkoltassanak el a
cholerás halottak számára, persze azért, hogy a többi holtakra el
ne ragadjon a betegség, úgy hitte a nép szavaimat, mint a
prófétáit, s várja, hogy az urak hogy fogják megmérgezni a szegény
embereket; látva, hogy előre készülnek hozzá.</p>
<p>– Ördögien dicső fiu vagy, Iván.</p>
<p>– Ehez jött a kassai orvosnak azon nyilatkozata, hogy ha a nép a
mentő vismuthporokat be nem akarja venni, erővel tölteti belé,
kutakba önteti, szérűkön szóratja el. Mintha minden ember a mi
kezünkre dolgoznék.</p>
<p>– Nem sejt az a fiu oda fenn valamit?</p>
<p>– Nem gondolnám, de beszéljünk lassabban. Azt igértem neki, hogy
majd itt el fogom rejteni. Azt hiszi, hogy kapitányát agyonlőtte.
Szeretőjénél kapta s rálőtt, az ember elesett, de nem halt meg. A
fiu pedig megszökött a katonaságtól. Régóta biztattam e szökésre,
mert nagy szükségem volt rá; már harmadszor szökik s ezért okvetlen
felakasztják. Nem rossz gondolat, épen a hóhér házához szökni.
Másutt akárhol fogják kereshetni, csak az akasztófa alatt nem. S ha
itt megtalálják, nem messze kell neki fáradni.</p>
<p>– Haha! Ha hallaná!</p>
<p>És hallotta.</p>
<p>– De más czélom volt. Üldözőit mindenesetre nyomába hozom, kik
őt elfogják s elviszik Hétfalura, hol a hadbiró kimondja rá a
halált s ekkor kiteszik a siralomházba. A hétfalusi környék népe
szereti a fiut, mint tulajdon fiát, de apját gyűlöli, mint a
sátánt. Nem lesz nagy mesterség ily zavargós időben felbujtogatni a
népet, hogy mikor a fiut akasztani viszik, kaszára, vasvillára
kapjon, őt kiszabadítsa, vállára emelje, s azzal neki rontson apja
kastélyának, ki a fiut teljes életében üldözte, azt lerombolja, s
ezzel meg van kezdve a lázadás.</p>
<p>– De akar-e majd a fiu e kezdetnek feje lenni?</p>
<p>– Ne aggódjál. A halál iszonyú kép. Nincs oly irtózatos út,
melyre rá ne lépjen az ember, hogy azt kikerülje. <span class=
"pagenum"><a name="Page_21" id="Page_21">-21-</a></span> Különben
is olyankor az ember nem bir az eszével, hagy magával tenni mindent
öntudatlanul, s ez által saját neveink kimaradnak a lázadásból,
mely ha el fog fojtatni, főnőkül őt fogják ott találni. Ránk a
gyanúnak árnya se szálljon.</p>
<p>– Csókolni való vagy, Iván.</p>
<p>– Soha meglepőbb lázadás nem ütött ki a nép között, mint ez
leend. Mint szálland a hír faluról-falura, saját fia támadt a
méregkeverő apa ellen boszút állani a nép élére s felkonczolá
apját, testvéreit s lerontá ősi házát. Irtózatos fekete hírek
fognak szétfutni az országban. A nép őrült dühbe fog jönni ezek
hallatára, míg az urak eliszonyodva, a sejthetlen veszély
kitörésével azt sem fogják tudni, hogy hol vannak?</p>
<p>– Ördögi fiu vagy, Iván, hadd öleljelek meg…</p>
<p>Az ifju minden ízében reszketve kelt fel kémhelyéről. Minden
szót hallott, mi ott alatta kimondaték.</p>
<p>Perczig félőrülten eszméletlenül állt ott elbámulva, magánkívül.
Majd a kétségbeesés eszméletével kezde körültekinteni, mint a
verembe hullott vad, mely keresi a menekülést, megfeszíti minden
erejét, küzd, találékonynyá lesz, a szabadságvágy elfeledteti vele
az élet ösztönét, nincs félelme semmitől. Sikertelen erőszak után
kétségbeesetten adja meg magát, lefekszik, behunyja szemeit, s
percz mulva ismét újra kezdi a sikertelen menekülési harczot.</p>
<p>Lenézett a padlásnyiláson. A hágcsó el volt onnan véve s alant
az udvaron nagy, lompos kutya czammogott morogva s örvét rázva
nyakán. Olykor a bundáját tépte fogaival, vagy a farkát harapdálta
s a holdvilágra morgott.</p>
<p>Az ifju kezében egy jó éles kés volt, azt fogai közé szorította
és széttekintett. Szükség esetén megvívott volna a kutyával, s
lehet, hogy megölte volna. De ez nem eshetett volna meg zaj nélkül.
S neki minden áron észrevétlen kellett menekülnie.</p>
<p>A kerítés is magas volt, hogy juthasson azon keresztül? A
hágcsót nem látta sehol. <span class="pagenum"><a name="Page_22"
id="Page_22">-22-</a></span></p>
<p>A ház tulsó felén a hóhér szobájának ablaka előtt volt egy nagy
eperfa, melynek terebélyes ágai ráhajlottak a háztetőre, ennek
ágairól könnyen a kerítésre lehete jutni, onnét aztán csak egy
merész szökés kell, alig másfél ölnyi magasról.</p>
<p>Mint a kalitkájából menekülő párducz, mászott ki a padlás szűk
ablakán az ifju, szájába fogva kését. Hason csúszva felkapaszkodott
a ház gerinczére, ott óvatosan végig mászott az eperfáig, megfogta
annak egyik lehajló ágát, felkapaszkodott rá s átlépett a tulsó
felére… Csendesen, legkisebb nesz nélkül…</p>
<p>Itt azonban a kerítésig jókora ugrást kellett tenni, s e közben
túlszámítá az ág erejét, melyen állt, nagyot recscsenve tört le az
alatta, s ő félesésben, kezeivel kapaszkodva, maradt a
kerítésen.</p>
<p>A nagy recscsenésre észrevette a komondor a menekülőt s üvöltve
rohant neki s míg az magát a kerítésen túlvetni erőködve
hánykolódott, öltönye egyik szárnyát elkapta s annál fogva dühösen
rángatta lefelé.</p>
<p>– Ki az? dörgött közbe egy felriadó hang. A hóhér felébredt az
ablaka előtti zajra s kinézett az udvarra. Egy embert látott ott a
kerítésen mászni, ki előtte egészen ismeretlen vala, a mint kutyája
lefelé ránczigálta. Ohó, megállj, akárki vagy! ordítá s
eszeveszetten puskát ragadott s ráfogta a szökevényre. Szemei
vérben forogtak. Ekkor egy fehér kéz lenyomta fegyverét s erős
csengő gyermeki hang kiálta rá onnét belül:</p>
<p>– Ismét gyilkolni akarsz, apám!</p>
<p>Az ember keze aláhanyatlott. Perczig mozdulatlan volt, arcza
elsápadt. Azután ismét visszanyeré nyugodt tekintetét. Átölelte a
gyermeket, ki fegyverét lenyomta. Azután oda czélozott. A lőszer
eldördült… A nagy lánczos eb ordítás nélkül esett le a földre s
végig meredt rajta. A szökevény egy lódulással átugrott a falon.
<span class="pagenum"><a name="Page_23" id=
"Page_23">-23-</a></span></p>
<h2>III. GYERMEK-GONOSZTÉVŐ.</h2>
<p>Azon ház, mely most Hétfalu közepén oly elhagyottan áll, nem
volt mindig oly szomorú tekintetű.</p>
<p>Ablakai, mik most be vannak szegezve, vagy téglával berakva,
egykor virágokkal voltak tele; azok a fák, mik most körüle
kiszáradva állnak, mintha urukat gyászolnák s nem akarnának többé
kizöldülni annyi iszonyat után, mi alattok történt, egykor gazdag
árnyékot vetettek az alattok helyzett márványpadra, hol komor öreg
úr szokott estenkint üldögélni s gyönyörködött a pompás ibolyákban,
mikkel udvara tele volt.</p>
<p>Gyönyörködhetett, hiszen szíve tövissel volt tele.</p>
<p>Ez volt Hétfalvi Bénjámin.</p>
<p>Azon két ablak előtt, mely a kertre nézett, s mely most be van
falazva, egyetlen szőlőtőke volt ültetve, melynek indái
gyümölcscsel rakodtan kapaszkodtak fel a háztetőig. Most elvadulva
fekszik ez a földön s éretlen egreseivel a közel bokrokra
tekergőzik.</p>
<p>Ez ablakok sűrűen le voltak függönyözve. A sárga selyem
függönyök beteges fényt árasztottak el a szobán, hol minden oly
csendes, oly szomorú volt.</p>
<p>Beteg volt a háznál. Hétfalvi Benő leányának, az egykor oly
kevély Leonorának kis fia, Ödönke.</p>
<p>Ezt a szegény asszonyt sok csapás érte. Lázas kalandok közt
leélt fiatalság után férjhez ment a becsületes Zihanyihoz s lett
két szép gyermeke, egy fiu és egy leány.</p>
<p>Ödönke és Emma voltak neveik. E gyermekek szüntelen czivakodtak
egymással; de hisz ez oly mindennapi dolog testvérek között.</p>
<p>Egy napon a kis leány eltünt, senki sem tudta, hova lett.
Keresték erdőkön, mezőkön, a közel tóban, szerte a vidéken, a
kedvencz leány sehol sem volt.</p>
<p>Ödönke e naptól elkezde betegeskedni. Elveszté arczszinét.
<span class="pagenum"><a name="Page_24" id=
"Page_24">-24-</a></span> Étlen, álmatlan lett. Ágynak feküvék,
szüntelen a láz gyötré. Éjente félrebeszélt s ilyenkor szüntelen
Emmát, kis testvérét hítta, kiáltozá, és sírt és megmereszté arczát
és szemeit, mint egy őrült.</p>
<p>Az orvosok azt mondták, hogy a nyavalya töri. Gyógyíták
mindenkép. Mi sem használt neki, napról-napra rosszabbul lett s
apja, anyja reggeltől-reggelig sírtak ágya mellett.</p>
<p>Épen úgy, mint azon este, mikor kinn úgy zúgott a szél, úgy
csapkodta a jéggel elegy záport az ablakhoz.</p>
<p>A gyermek sírt, nyögött az ágyban, künn ugattak a kutyák,
fütyült a szél, az elszabadult kútostor nyikorogva himbálta magát
az ágason, mintha kisértet énekelne odakinn.</p>
<p>– Ah, nyögött fél álmában felneszezve a beteg, Emma! Ereszszék
be a kis Emmát, – nem hallják, hogy sír odakinn, – nem tud bejönni
az ajtón, – fázik, fél a sötétben, – menjenek ki, nézzék meg…</p>
<p>– Nincs senki ott kinn, kis fiam, édes beteg fiam.</p>
<p>– Van, van, én hallom, hogy ott van, az ajtót kaparja, a
kilincset zörgeti, a kutyákkal enyeleg, nem hallják, hogy nyög,
édes anyám, édes anyám…</p>
<p>– Aludjál kedves betegem, nem jöhet ide senki, minden zárva
van.</p>
<p>– Meghalt, meghalt, nyöszörgé hagymázosan félrebeszélve a fiu,
megölték a rossz emberek, mikor az erdőn járt virágot szedni. Követ
kötöttek a lábára, beledobták a sárga tóba. Istenem, Istenem! miért
nem sietnek, mindjárt belefulad! ah Istenem, – hogy vérzik a
homloka… ah…</p>
<p>A szögletben az apa térden állva imádkozott. Az anya könyes
szemekkel takargatá a beteg fiút s az ősz öreg apa mereven bámult
maga elé.</p>
<p>– Ha! – nem hallják, a kis Emma megint sír, nincs jól eltemetve
a föld alatt, ki akar jőni. Csitt, csitt, ne menjenek oda, talán
majd elhallgat. <span class="pagenum"><a name="Page_25" id=
"Page_25">-25-</a></span></p>
<p>Kinn rázta a fákat a zivatar.</p>
<p>– Jaj, – zörgetnek az ajtón. Engemet keresnek. Meg akarnak ölni.
A kis Emmát hozzák. Istenem, ne hagyjanak! Mondják, hogy nem vagyok
itt. Zárják be az ajtót. Apám, apám, ne hagyj!</p>
<p>Oly irtózatos volt a kétségbeesés e halvány izzadó kór
gyermek-arczon. Angyalokat szoktak kis gyermekek alakjában festeni.
Ha valaha festőnek eszébe jutna négyéves gyermek arczával festeni
ördögöt, elesett, elkárhozott lelket, ilyen lehetne az.</p>
<p>– Isten, könyörülj rajta, és vedd őt magadhoz, hörgé az asztalra
roskadva arczával az öregapa. Nem nézhette a gyermek emberfölötti
kínjait; míg a gyönge, elkeserült apa sírva nyögé: – Egyetlen egy
fiam, kedves szép reményem.</p>
<p>A gyermek futni, bujni akart, minduntalan felugrált ágyából s
irtózatos képeket látott és azokról beszélt s küzdött és vergődött
magában, mint kit kigyó bánt belül.</p>
<p>– Jer leányom, fiam, jertek, nyögé az öreg Bénjámin és
letérdelt; térdeljetek mellém, imádkozzunk érte, ha bűneink
büntetése megért, ránk szálljon az, ne e gyermekre.</p>
<p>S a három szülő letérdelt az ágy mellé, egymás kezébe tette
kezét és sírt és az Istent hítta és gyógyulást kért.</p>
<p>E perczben a kapun három erőszakos ökölütés hallék, az ebek
vonítva futottak végig az udvaron s éles süvöltő hangon hallék e
szó: «Halál! halál!»</p>
<p>Az imádkozó öreg felugrott térdéről, dühösen, mint kin az
őrültség üti ki magát, átkozódva kapta le fegyverét a falról s
kirohant az udvarra és kereste, hogy kit lőjjön agyon? ki
kiáltott?</p>
<p>Tán ha az égből jött volna e kiáltás, az égbe lőtt volna!</p>
<p>Ah! Az életért imádkozónak amenére halált kiáltani!</p>
<p>És ismét hangzék a sivító hang: «halál, halál!» épen úgy, mint
azt a kuvik szokta mondani.</p>
<p>A halálmadár ott állt a rácskerítés előtt, szemeivel az
<span class="pagenum"><a name="Page_26" id=
"Page_26">-26-</a></span> ablakokra nézett, fehér volt arcza, mint
a halotté, fejér haja lobogott a fergeteges éjszakában.</p>
<p>– Tiéd a halál, őrjöngő boszorkány! ordíta rá Bénjámin, s alig
tíz lépésnyiről rásütötte fegyverét.</p>
<p>A halálmadár ránézett és meg sem mozdult. Bénjámin kábultan ejté
ki kezéből a fegyvert, nem jutott eszébe, hogy a golyókat ő saját
kezeivel szedte ki abból, nehogy egy kárhozatos perczben önagyát
szakítsa szét velök.</p>
<p>– Mit akartál, Bénjámin? szólt sértő, nyugodt hangon a vén
asszony. Nem tőled jön a halál, hanem hozzád. Engem nem ölhet meg
senki. A halál itt felejtett engem, nem gondol, nem törődik velem,
hagy elevenen lélekké változnom. Vén vagyok és rút, a halálnak sem
kellek már; az is jobb szereti a szépet, a fiatalt; a szép, ifju
nőket, mint a te leányod, az erős, derék férfiakat, mint vőd; a
gyenge piros gyermekeket, minő unokád s az olyan kövér, érett
gabonát, mint te magad, kinek több már a bűne, mint a hajaszála. –
Hétfalusi Bénjámin, én láttalak téged fiatalnak, mikor házamból
kipöröltél s kivetted kezemből a száraz kenyeret is. Ugyan
meghiztál tőle! De panaszos volt az árva-könynyel áztatott kenyér,
nincs rajtad Isten áldása. – Megvénültél. Meghalsz. Nem hagysz
magad után senkit, te temeted el mind, a kiket szerettél. De én
élve maradok, hogy sírodat meglássam. Kibőjtöllek a világból, hogy
meglássam: hogy pusztul el minden, a mi a tied volt. Ez a szép ház
mint marad üresen, – ezek a fák hogy száradnak ki egyenkint, –
földeiden hogy osztoznak meg idegen emberek. – Eredj haza, – úgy
sem sokáig fogsz itten lakni. Oda kinn majd meglátogatlak.</p>
<p>A halálmadár fölegyenesedék e szavaknál, még egyszer nagyobbnak
látszék így, mint szokott összegörnyedve lenni; mankójával a temető
felé mutatott.</p>
<p>A kutyák rémesen ugattak a ház háta mögül és nem mertek
előjönni.</p>
<p>A vén asszony ismét összehanyatlék. A kerités mellett nagy rakás
deszka volt felrakva, mankójával hozzá ért: <span class=
"pagenum"><a name="Page_27" id="Page_27">-27-</a></span> «mennyi
szép koporsónak való fa!» mormogá magában s dünnyögve, biczegve,
mankójára támaszkodva odább ment.</p>
<p>Hétfalusi Bénjámin az udvaron ájultan feküdt s midőn magához
tért, nem birt szólani többé. Nyelvét megütötte a szél.</p>
<p>Másnap hajnal előtt, mikor a háznál mindenki aludt, egyedül,
lopva, senkitől nem kisérve távozott el a háztól Zihanyiné s a
kerteken keresztül Magdolna viskójához sietett.</p>
<p>Ez az úri asszonyság művelt külseje daczára minden babonát és
kuruzslást hitt és használt s e gyöngesége miatt nem első eset volt
nála, hogy a vénasszonynál megfordult.</p>
<p>Ott ő magának kártyát vettetett, jövendőt mondatott, italokat
főzetett, miktől a férjek hűségesek lesznek, szavakra taníttatá
magát, a miktől a szúnyogok elvesznek, balzsamokat használt, miktől
a bőr megfehérül, s hitte a vénasszonynak minden szavát.</p>
<p>Magdolna sokáig hagyta őt az udvaron várakozni, míg az ajtót
kinyitá neki. Azt mondta, hogy sokat imádkozott s behúzta maguk
után az ajtót.</p>
<p>Az úri asszonyság leült egy szalmaszékre és elkezde sírni. A
vénasszony pedig egy zsámolyra kuporodott és gombát tisztított az
ölében.</p>
<p>– Magdolna asszony, nem segíthet-e fiamon? zokogá Zihanyiné.</p>
<p>– Nem.</p>
<p>– Mindenemet odaadom annak, ki őt meggyógyítja. Oh, ha látná,
mennyit szenved, ember annyit nem szenvedett soha.</p>
<p>– Tudom; még fog többet is szenvedni.</p>
<p>– Egy orvos sem tud rajta segíteni.</p>
<p>– Számára nem termett gyógyító fű a mezőn, mindegy volna, ha
balzsamba fürösztenék is.</p>
<p>– Meghal…?</p>
<p>– Jó volna lelkének, ha még csak meghalna. <span class=
"pagenum"><a name="Page_28" id="Page_28">-28-</a></span></p>
<p>– Hát mi van még a halálnál több?</p>
<p>– Elkárhozik!</p>
<p>– Te őrjöngsz! Egy gyermek, ki négy év előtt még angyal volt az
égben, egy négy esztendős gyermek…</p>
<p>– Vétkezett, mennyi egy hosszú életre s egy örök kárhozatra
elég.</p>
<p>– Úgy annak a véteknek még nincs neve az emberek előtt.</p>
<p>– Van: átkozott és iszonyú. – Testvérgyilkolás.</p>
<p>– Irgalmas Isten! – Ne halljam, a mit mondasz.</p>
<p>– Minek kérdeztél? én nem szóltam senkinek. Eredj haza,
nagyságos asszony, az Isten kegyelmét nem adják pénzért.</p>
<p>– És mégis úgy van. Szüntelen testvérét emlegeti. És – oh –
milyen arcza van olyankor.</p>
<p>– Tudom. Az utczára kihallik nyögése. Szegény ember gyermeke, ha
úgy jajgatna, a kútba dobnák.</p>
<p>– Szólj: hol, mint eshetett az?</p>
<p>– Kinn játszott a két gyermek a tóparton, én a tulsó parton
szedtem a nádasfű virágát. Egyszer egy partos sziklán a két gyermek
egy szép virágot vett észre. Mindkettő sietett leszakasztani. A
lány hamarabb oda ért, s a mint leszakítá a virágot, a fiu elkezde
czivakodni s a mint egyet rántott rajta, a kis gyermek leesett a
partról, fejét egy kemény fa gyökerébe csapta s ott maradt
mozdulatlanul. Elsápadva állt mellette a fiatal Kain, ijedten,
elmerülve nézte, mint folyik testvére halántékából a vér. Látta,
hogy meggyilkolta testvérét s hasztalanul kérte, ránczigálta, hogy
ébredjen fel újra. Azután elkezdett sírni, mint a kétségbeesés,
neki futott a tónak. Én láttam, mint tekintett le a vizbe és sokáig
nézett bele, tán bele akarta magát fojtani? Félt attól az arcztól,
mely a víz szinéről felnézett reá, tulajdon szétdult arczától?
Lassan visszalopódzék ismét, fehér volt, mint a halál és ajka
kékült. Széttekinte: nem látta-e valaki? Azután hirtelen felölelte
az élettelen testet s képtelen erővel vonszolta azt egy árokig,
melyet <span class="pagenum"><a name="Page_29" id=
"Page_29">-29-</a></span> sűrűn benőttek a bokrok s ott betemette
azt ágakkal és falevéllel. Még ekkor volt élet a lánykában; a mint
a fiu a ráhalmozott leveleket lábával letaposta, felnyögött és azt
mondta: ne temess el, Ödönke, Emma nem sír, Emma nem mondja meg a
mamának…</p>
<p>– Oh kedves kis leányom!</p>
<p>– A fiu, a mint e szót hallá, el kezde futni, futott, míg
aléltan lerogyott az erdőben, hol makkoló kanászok találtak reá s
azóta szüntelen a forró hideg leli.</p>
<p>– Álomnak is iszonyú.</p>
<p>– Igazat mondtál, ilyesmit csak a te családod érdemelt meg:
testvérgyilkos már négyesztendős korában. A ti bűneitek siettetik a
világ elmulását.</p>
<p>– S hova lett kedves ártatlan leányom piczike holt teste?</p>
<p>– Másnap kerestem, de nem találtam; aznap nem mertem oda menni,
mert féltem, hogy azt hiszik: én öltem meg. Néhol egy-egy rongy
akadt fenn a bokrokon kis rózsaszinű ruhácskájából, meg egy kis
piros aranypillangós czipő s a tarka szalagok, mik hajába voltak
fűzve. Éjenkint sokszor hallom, hogy azon a tájon a farkasok
ordítanak. Azok tán tudják, hogy hova lett?</p>
<p>– Bárcsak meghalna ez a fiu! kiálta kétségbeestében az anya.</p>
<p>– Ha nem kivánnád is, meglenne. Vén ember tán meg tudna élni e
lelki ráksebbel, de a gyermeket meg fogja az emészteni. Oh a lélek
férgeit nem hajtja el semmi orvosság.</p>
<p>– Sokáig fog-e még kinlódni?</p>
<p>– Ha nem akarod küzködését látni, állj meg ágya előtt, mikor
kívüled senki sincs ott, vess keresztet magadra háromszor s mondd
neki a szavakat, miket haldokló testvére mondott: – ne temess el,
Ödönke, kis Emma nem sír – és ő meg fog halni.</p>
<p>– Mint fogja apja siratni! Neki ez volt kedvencz gyermeke, nem a
kis leány. <span class="pagenum"><a name="Page_30" id=
"Page_30">-30-</a></span></p>
<p>– Mint fogja öreg apja siratni mindakettőt. Neki kedves volt
mindakettő.</p>
<h2>IV. ISTEN LÁTOGATÁSAI.</h2>
<p>Sötét volt az egész vidék, fele mult el az éjnek, az élet nem
volt sehol.</p>
<p>De a sötétségben nem lakott az álom, Isten rettenetes szava
elüzte azt az emberek szeméből, úgy menydörgött az ég, mintha szét
akarta volna morzsolni e ködös csillagot itt alant. – Ki birt volna
aludni ilyenkor?</p>
<p>Egyik villám a másikat követte. Ha néha a harsogás szünetet
hagyott, lehete hallani harangszót, mivel hitbuzgó népek szálltak
táborba a világijesztő fergeteg ellen.</p>
<p>Hallgatva imádkozik ilyenkor minden lélek néma fekhelyén. Egy
ablakban sem ég a gyertya, szem-behunyva fekszik takarója alatt az
álmából fölriadó s bűnei jutnak eszébe s azoknak büntetése, – a
halál.</p>
<p>Csupán egy háznál nem alszanak. Talán senki sem alszik ott a ház
urától kezdve a házőrző ebig. A földesúr háza ez, ablakai mind ki
vannak világítva, ajtajai zárva mind.</p>
<p>A kertre nyiló szobában egyedül volt az anya és beteg
gyermeke.</p>
<p>A gyermek forró-lázban volt, iszonyúan félrebeszélt; arczvonásai
változtak minden perczben.</p>
<p>És az anya minden szavát értette halálos láz-álmának; azon
vonások minden kifejezéseiben feltalálta a gondolatot, melynek
iszonyú változatai alatt egy férfiszív is meg tudott volna
szakadni.</p>
<p>Mit kelle szenvednie!</p>
<p>Ki mérget vesz be, iszonyúan hal meg, egyenkint szakadnak el
erei, inai, ízei ropognak, velője összeég. Oh de mi ez azon
halálhoz, mi a megmérgezett léleké! Amabból <span class=
"pagenum"><a name="Page_31" id="Page_31">-31-</a></span> tán van
gyógyulás, emebből soha. Amazt tán bevégzi a sír, ezt az sem; innen
is, túl is rajta átok az emlékezet.</p>
<p>Megbünteti az Isten az apák bűneit a fiakban és unokákban
negyed-iziglen. Beoltják vérök rosszaságát fiaikba; egyik nemzedék
a másiknak adja azt át; nyomorék, mikor születik, bűnös, mikor
eszmélni kezd; kárhozott, mikor meghal.</p>
<p>A gyermek homlokáról gyöngyözött az izzadság; olyan már három
nap óta, mint a halál. Nem olyan mint a halál! mint valami a halál
után.</p>
<p>Az orvosok azt mondák: lehet, hogy megél, de örök időkre
tébolyodott marad.</p>
<p>Minő jövendő egy négyéves gyermek-élethez! Terheül a világnak,
terheül önmagának, a lélek halála után évtizedekig élni. Örökre
tébolyodottul!</p>
<p>Jót tenne vele, ki meg tudná ölni…</p>
<p>Fogja-e Isten tenni?… Vagy élve akarja őt hagyni, hogy az élő
kárhozat arczával rettentő példát mutasson a népnek, eleven
tanújelét büntető kezének?…</p>
<p>Elfogad-e váltságul ennyi szenvedést az apa, az anya, az öreg
apa összes bűneiért? vagy a milyen hosszúk voltak a vétkezés évei,
oly hosszúk leendnek a büntetésé?</p>
<p>Ki lesz, a ki szenvedéseinek véget vessen?… Hallgatva ül ágya
fejénél az édes anya…</p>
<p>Nem, ő nem teheti azt.</p>
<p>Hiszen ő mégis anyja neki. E fiatal virág gyökerei félig még az
ő szíve földébe vannak nőve. Jótét volna ugyan rá nézve a halál. S
tán jobban el lehetne őt feledni, ha már a föld alatt volna. De az
életet nem adja ember, a halált sem szabad neki adni. Várnia kell,
míg a kimért napok utolsója eljön.</p>
<p>Pedig az csak néhány szóba kerülne.</p>
<p>A halálmadár megsúgta a bűvös mondatot, melynek hallatára a
halál megjelen.</p>
<p>De ki merné őt ilyenkor hívni, mikor a menydörgéstől a föld
alapja reszket? <span class="pagenum"><a name="Page_32" id=
"Page_32">-32-</a></span></p>
<p>Szegény asszony!</p>
<p>Csoda, hogy ő is meg nem tébolyodik. Már sírni sem tud; keble
mint piheg, – nem volna jó embernek tudni, miről ő gondolkozik.</p>
<p>– Hívnak! hívnak! rebegé a gyermek. Fejetlen emberek. –
Szaladnak utánam. – A fekete kutya kaparja a földet. – A halott
keze kilátszik. – Szegény Emma!</p>
<p>Az asszony reszketve állt föl fekhelyéről, csendesen, nehogy
zörögni találjon, állt fel székéről, az éjjeli lámpát az asztalon
nem birta elfúni; lélekzete kevés volt reá, leverte azt onnét, úgy
oltá el.</p>
<p>Azután a sötétben az ablakhoz ment, megnézni: vajjon be vannak-e
jól húzva a függönyök, nem néz-e be valaki onnét kívülről?
tűzszemekkel, mik keresztüllátnak a fekete éjen. Hah! Minőt
villámlott a szeme közé! Azután ismét sötét lett; – senki sem
látta, – senki…</p>
<p>… Elhatározta-e magát?</p>
<p>Visszament lassan az ágyhoz. A gyermek rémségesen nyögött.
Fájdalmas hörgése közt szavakat mokogott.</p>
<p>– Milyen kék – a szája… Milyen véres – a homloka… Szegény kis
Emma.</p>
<p>Az asszony oda hajolt ágya fölé. Megjelent kisértet-halvány
arcza, a mint néha a villámfény átlobbant az ablakon.</p>
<p>… Elhatározta-e magát?</p>
<p>– Szegény kis Emma… nyögé a fiu.</p>
<p>E nyögésre a nő háromszor keresztet vetett magára s tört hangon,
elfuladt szóval mondá:</p>
<p>– Ne temess el, Ödönke, kis Emma nem sír…</p>
<p>Mint a szíven talált vad madár sikoltása, oly hangon kiálta fel
e szóra a gyermek, azután hosszat, nagyot sóhajta és
elhallgatott.</p>
<p>– Hah! ordítá kétségbeesetten az anya, mintegy föleszmélve a
bűvös kábulatból, melynek hatása alatt szenvedett. «Segítség,
segítség!» s őrjöngve futott a csengetyűzsinór felé, mely a
kandalló felett csüggött alá. <span class="pagenum"><a name=
"Page_33" id="Page_33">-33-</a></span></p>
<p>Megkapta az arany zsineget, a csengetyű szólt, mint a
lélekharang, midőn hirtelen földrendítő csattanás hallaték, a
villám beütött a kandalló kéményén át a szobába, végig futott, mint
fényes tűzkigyó; a csengetyű ércze olvadtan hulla le, ekkor vakító
fénynyel futott végig a csengetyűzsinór aranyos bojtján s halk
pattanással elenyészett.</p>
<p>A csattanásra összefutott az egész cselédség.</p>
<p>Rémült, ijedt arczokkal jövének egyenkint, lepedőkbe, ágyruhákba
burkolva, ki mit kaphatott magára hirtelen, mint kisértetek, fehér
gyászruhában.</p>
<p>A szobában két halott feküdt, az anya és gyermeke.</p>
<p>Holt, sápadt tetemek, arczaikat úgy feledte a halál, a mint
kimultak, a rémület és kétségbeesés pokol-kifejezésivel.</p>
<p>Keserű jajkiáltás hangzott szét a házban.</p>
<p>Jött futva az apa és nagyapa.</p>
<p>Vijjongva, sikoltva, mint valami soha nem látott vad, rohant
halottaira az édes apa, a gyermektől az anyához és ismét vissza,
csókolta, tépte őket. Kebléhez szorongatá és üvöltött, mint kit az
Isten irgalma elhagyott.</p>
<p>Tántorogva, némán jött a nagyapa. Fehér ruhában, dúlt fehér
hajakkal, mint kisértet-király.</p>
<p>Nem tudott szólani. Szélütött nyelve egyetlen hangot nem adott
kietlen bánatának. Térdre esett halottai előtt. Arczát fölemelte.
Mint erőlködött csak egyetlen szót szólani! Egyetlen fájdalmas
jajszót, mely az egekbe hasson. És néma volt örökre. Szája mozgott,
mintha beszélne, de nyelve hallgatott…</p>
<p>Oh mennyit kellett e családnak vétkeznie, hogy annyit
szenvedjen? <span class="pagenum"><a name="Page_34" id=
"Page_34">-34-</a></span></p>
<h2>V. A NEM SZERETETT FIU.</h2>
<p>Nagy nehezen megvirradt. Hideg, borongós lett a reggel, mint
szokott viharos éjszaka után.</p>
<p>A halottas háznál nagy járás-kelés volt; szemfedőt, koporsót
kelle csináltatni, a halottakat öltöztetni. Az öreg úr akará, hogy
a temetés pompás legyen.</p>
<p>Az udvart tisztára seperték. Minden gazdasági eszközt félre
takarítottak. Komor ünnepi készület volt ez, minő minden családnak
kijut.</p>
<p>Az utczaajtó ilyenkor nyitva van; hadd jőjjön be a nép halottat
bámulni, hadd tanulja meg róla, hogy a halál a nagy uraknak is
birája; hadd lássa, mint iparkodnak a gazdagok még haláluk után is
ragyogni, mint fényesítik ki koporsójukat, mint verik ki
aranyszegekkel, mint hímezik ki szemfedőjöket rózsákkal és
aranyfonalakkal, hogy úsznak a halotti ágyon is habos fehér
selyemben, mely drága balzsamtól illatoz.</p>
<p>És a balzsam nem bírja elnyomni a halott-szagot. Az emberek
kendőt tartanak szájok elé, mint a szegény ember halottjánál.</p>
<p>Mert a halál igazságos biró.</p>
<p>Egy rongyos ember jött be az ajtón. Sáros volt és egészen át-
meg átázott; az éjt, azt a fergetegest, ez is aligha tölté födél
alatt.</p>
<p>Lábai ki voltak takaróikból, haja összecsapzott a homlokán,
szemei be voltak esve, képe csupa csont, ajkai kékek és
csüggedtek.</p>
<p>Bejött az udvarba tétovázva, mintha lopni jönne és nem tudna
hozzá, s ott megállt a tornácz előtt s vállával a küszöbnek
támaszkodott és szemeivel lenézett a földre.</p>
<p>A kutyák oda mentek hozzá, körülszaglászták és rámorogtak.</p>
<p>Csak egy kutya, egy öreg, sovány kopó nyüzsgött nyugtalanul
<span class="pagenum"><a name="Page_35" id=
"Page_35">-35-</a></span> a többi között. Oda futott a jövevényhez,
föltette rá két első lábát, megnyalta lelógó kezét s félvígan
ugatott reá.</p>
<p>Erre kijött a mindenes, egy öreg fehér bajuszú napbarnított
férfi; adott egy nagy darab kenyeret a szótlan jövevénynek s azzal
útba igazítá.</p>
<p>– Na már most Isten hírével mehet kend, ne álljon ide, hol
útjában lesz a jövő-menőknek.</p>
<p>A jövevény nem mozdult, hanem maga elé nézett, álla és ajkai
rebegtek, mintha a sírás erőltetné.</p>
<p>A mindenes nem vette észre. Hanem a vén kopó ismét oda futott s
rá ugrált a jövevény kezére, s úgy csaholt fel rá, hogy szinte
érteni lehete, hogy mit akar mondani?</p>
<p>– Na, induljunk szaporán, édes földim, ne ugattassuk itt
magunkra a kutyákat hiába, szólt a mindenes, s ezzel megfogta a
jöttment kezét s kifelé fordítá.</p>
<p>Ekkor tekinte arczára.</p>
<p>A rongyos ember szemeiből sűrűn hullott a köny, sírva, zokogva
borult a falnak és arczát elrejté.</p>
<p>A vén szolga megijedve állt meg. Először nem akart hinni
szemeinek, azután összecsapta kezét s csodálkozva kiálta:</p>
<p>– Maga az, Imre urfi? Istenem, Istenem! s aggódva ment hozzá és
kérlelni kezdte, s azután nyakába borult és együtt sírt vele.</p>
<p>– Senki sem ismert rám, zokogá az ifju, kinek bal keze erősen
vérzett. Igen megütötte, mikor a hóhér kerítésén átugrott.</p>
<p>– Oh minek jött most haza? sopánkodék a szolga, csak ma ne,
akármikor az esztendőben; szomorú tanya ez a mi házunk, két halott
van benne.</p>
<p>– Ki halt meg?</p>
<p>– Ágnes asszony és a kis Ödönke. Mint sírnak odabenn.</p>
<p>– Én leszek a harmadik.</p>
<p>A szolga hallgatott. Tán gondolá: téged senki sem fog siratni.
<span class="pagenum"><a name="Page_36" id=
"Page_36">-36-</a></span></p>
<p>– Harmadszor szököm az ezredemtől.</p>
<p>– Boldogtalan! S miért jött megint haza?</p>
<p>– Apámmal akarok beszélni utoljára.</p>
<p>– Nem beszél azzal az Istenen kívül senki.</p>
<p>– Nem kérem tőle, hogy nyájas legyen hozzám. Meg akarom neki
mondani, hogy halála nem messze van, kerülje ki.</p>
<p>– Szemközt menne neki, szegény öreg, nem hogy futna előle; de az
urfit meglátják itt, felismerik, visszaviszik és…</p>
<p>– Fölakasztanak? Ne félj. Töltve van az a pisztoly, melylyel
kapitányomat meglőttem, nekem is elég lesz egy lövés, hogy a
bitófától megmentsen, – mutasd meg, hol van apám?</p>
<p>– Csak menjen, a honnét a legtöbb sírás hallik, ott van ő.</p>
<p>Az ifju ment, s hol a sírást hallotta, benyitott a szobába.</p>
<p>A terem be volt sötétítve egészen, a tükrök és képek sötét
fátyollal behúzva, a középen állt két ravatal, benne két sápadt
alak, mint fehér viaszkép.</p>
<p>Nem lehetett volna rájok ismerni.</p>
<p>A ravatal mellett nagy ezüst kargyertyatartókban négy szál
viaszgyertya égett, közepén kis asztalkán aranyozott feszület volt
felállítva.</p>
<p>Lenn a két halott lábainál egy ősz ember térdelt, hol egyikre,
hol másikra nézett, összekulcsolt kezeit szájához szorítá, s lassan
hörgött, mint ki mélyen álmodik.</p>
<p>Oly szívszorító volt e tekintet. A vén, fehér hajú ember
összeroskadva az Isten keze alatt, nyögve, mint a halálra vált vad,
de szótalanul, könytelenül.</p>
<p>Kinek Isten fájdalmat ad, könyet is ad hozzá, melyben bánatát
kisírja és szavakat, mikben kínjait elbeszélje; tőle ez is meg volt
tagadva. Ott térdelt megostorozva, földre tiporva, mint letört ág,
mely száradni indul és nem panaszkodik.</p>
<p>Az ifju tántorogva, fájdalomtól zsibbadt lélekkel lépett hozzá s
halkan, nesztelenül melléje térdelt. <span class="pagenum"><a name=
"Page_37" id="Page_37">-37-</a></span></p>
<p>Az öreg rá nézett merően, sokáig bámult reá. Nem szólhatott,
nyelvén még éltében úr lett a halál; fia azt hivé, hogy nem ismert
reá. Tán ez elkényszerült arcz, e rongyos mez, kuszált hajak, nem
hagynak emlékezni rá.</p>
<p>– Fiad vagyok, kit elkergettél, s nem sokára halottad, ki itt
marad, szólt s érzékenyülten nyult az ősz ember keze után, hogy
megcsókolja.</p>
<p>Iszonyodva kapta az vissza kezét. Látszék arczán a borzadály,
mintha legszentebb fájdalmában az ördög nyult volna kezéhez.</p>
<p>– Megérdemlem, hogy utálj, hogy ne ismerj. Vétettem ellened
sokat. Korán megőszültél miattam. De mindez egy halállal le lesz
fizetve. Nem szerettél engemet soha, kivertél házadból, mit egy
kutyáddal sem tettél soha, el hagytál pusztulni nyomorúságomban,
gyermekéveimtől fogva egy jó szót nem kaptam tőled, pedig talán
akkor minden másképen lett volna. Kiket úgy szerettél, Isten vette
el; kit nem szerettél, magad taszítád el, most egyedül vagy a
világban.</p>
<p>Az öreg némán mutatta, hogy ne szóljon tovább.</p>
<p>– Nem jöttem tőled kérni semmit, oly rövid időre, mint az én
életem, nem kell útravaló. Egy iszonyú pokoli tervet akarok
fölfedezni, mely ősz fejedet, családodat, s tán hazádat is
fenyegeti. Apám! Tíz percz múlva nem élek, nem fogják szavaim
háborítani lelkedet, halálom óráján ne taszíts el magadtól.</p>
<p>Az öreg lassan fölemelkedett, véghetlen megvetéssel nézett le
rongyba öltözött fiára, s ajka, mintha beszélt volna, mozgott,
hebegett, de szó nem jött ki rajta.</p>
<p>A fiu nem tudta, hogy apja szélütött és beszélni nem tud.</p>
<p>– Egy szavad sincs számomra. Legyen az jó, vagy rossz szó, áldás
vagy átok: egy szót hozzám, apám, mielőtt halva látnál, szólt s
térden csúszott lábaihoz az öregnek, ki reszketve támaszkodott a
két ravatal közti oltár széléhez; haja szerte állt, szemei
forogtak. Megragadta az aranyozott nehéz feszületet, lassan
fölemelte azt jobb kezével <span class="pagenum"><a name="Page_38"
id="Page_38">-38-</a></span> magasra, mintha a térdeit átölelő fiut
akarta volna lesujtani vele.</p>
<p>E fájdalmas jelenet alatt megnyilt az ajtó, lábhoz ütött puskák
csörrenése hallék, három katona jött egy káplár kiséretében.</p>
<p>Imre visszatekinte a zajra. Egy perczre holthalvány lett arcza,
a katonák háta mögött rossz ördöge arczát látá bepislogni, a
hóhérlegényét. Érzé, hogy veszve van.</p>
<p>Körültekinte, kihez fusson oltalomért?… Mellette két halott,
hideg, részvétlen arczával… A harmadik leghidegebb,
legrészvétlenebb… Élő és még sem élő. Édes apja, ki még mindig úgy
állt ott: fölemelt öklében a nagy, nehéz feszület…</p>
<p>A káplár oda lépett a fiuhoz s megfogta a gallérját. Mit bánta
az, hogy két halott volt mellette, leterítve szemfedővel, mit
érdekelte őt a bánatos jelenet? A katona szökött, a katonát el
kellett vinnie.</p>
<p>Erre kétségbeesetten kezde föleszmélni az ifju. Fölébredt benne
az önfentartás ösztöne. Egy magicus percz végig futtatá lelke előtt
a rémjeleneteket, miket a jövendő készített számára. A hideg
börtönfal, szűk rostély-őrzötte ablakával, – a nehéz csörgő láncz,
– a vallató birák, – a felolvasott itélet, – a nyilt siralomház, –
a bámuló népség, – a fehér vesztő-ing, – a halál embere a bakó, ki
egy kezében zsoltárt, másikban a kötelet viszi, – a gyalázatos
halál, – a fekete hollók…</p>
<p>– Ah, ordíta kétségbeesetten, s az őrültség vas-erejével taszítá
el magától a káplárt, ki neki esett a kandallónak, s azt bedönté
dühös zökkenésével.</p>
<p>– Ide jöjjön, ki halni akar, rikoltott Imre a düh elszánt
csatahangján, s mellén széttépve az öltönyt, egyik kezébe kést,
másikba nehéz huszárpisztolyt ragadott. A szárnyaszegett sas így
fordul vissza üldözőire, véres száját gyilkolásra nyitva s
félszárnyával arczulcsapva megtámadóját.</p>
<p>A katonák hátrálni kezdtek a dühödt elől, ki vérben <span class=
"pagenum"><a name="Page_39" id="Page_39">-39-</a></span> forgó
szemekkel, tajtékzó szájjal fordult vissza rájok, s félelemből,
vagy szánakozásból utat nyitottak neki.</p>
<p>Ekkor a fehér ősz ember hátulról megkapta fiának gyilkolásra
feszitett ökleit s visszarántá.</p>
<p>A mint a fiu e hideg, reszketeg kezeket karjaihoz nyulni érzé,
kiesett mindkét kezéből a fegyver, karjai zsibbadtan estek alá,
egész teste összehanyatlott, szédülten, ájultan rogyott le a
földre. A katonák fölvették vállaikra, kihurczolták a szobából,
lánczot tettek kezére, lábára, és elvitték.</p>
<p>Az öreg ember hidegen nézett utánok. Mikor elmentek, ismét oda
térdelt a két koporsó közé, fehér haja arczába lecsüggött, kezeit
összekulcsolta s rebegő ajkához emelte, és nézett, nézett sokáig
hol egyik halottjára, hol a másikra.</p>
<p>Egyetlen köny, – egyetlen köny sem jött ki szeméből.</p>
<h2>VI. KÉT FAMOSUS NÉPNEVELŐ.</h2>
<p>Egyik volt a kántor, tisztes Kordé Mihály uram.</p>
<p>Másik a rektor, Bodza Tamás.</p>
<p>Kordé Mihály uram talpig nevelt ember volt, leszámítva azon
virtusát, hogy a bort rendkívül szerette, és soha nem tudá, hogy
mikor van délelőtt, mikor van délután?</p>
<p>Életében sok mogyorófát elnyűtt, melyet conventióképen minden
tanítványa maga tartozott beszerezni, de volt is láttatja. Kik az ő
keze alól kikerültek, nem-néha a vármegye ápoló kezei alá kerülve,
meg sem mozdultak a huszonöt bot alatt. Annyira ki voltak
készítve.</p>
<p>Az iskolaház épen az ő házával nézett farkasszemet. Mióta
felépült, azóta soha meszelve nem volt, de annál inkább tele
irkálva a falu valamennyi ott megfordult sihederének kereszt- és
vezetéknevével, mely után a később érkeztek nem mulaszták el
szorgalmatosan asinust, csacsit és szvinyát registrálni, – a kiben
festői hajlamok voltak, vörös krétával huszárokat pingált a falra,
kétlábú fejeket, hat orral, egy szemmel, nagy tajtékpipával; néhol
falhoz <span class="pagenum"><a name="Page_40" id=
"Page_40">-40-</a></span> vágott kalamáris pecsétmaradványai s
iszonyú bokréták cseresznyébe mártott ujjal festve, mikből csak
itt-ott hiányzott valami, hol a falról a vakolatot az irodalom népe
porzónak apránként lekörmölte.</p>
<p>A hosszú lágyfa-padok, kidűlt-bedűlt oldalaikkal, összevissza
faragva nevekkel és emblemákkal. Az ablakok jobbára kitördelve s
tört helyeiken beragasztva irott papirossal, az egész házban por és
összegyűlt szemét. A szegletben lelógó pókhálók szőnyegzete.</p>
<p>Ily szép volt Kordé Mihály uram akadémiai magazinuma, hol ő
harmincz év óta osztogatá a tudományt és a pofleveket. Mily
sikerrel? Alább meglátandjuk.</p>
<p>Mikor a bakterek aludni mentek s a kakas hajnalra kezdett
kukorékolni, akkor tért meg rendesen tisztes Kordé Mihály uram az ő
díszes lakásába a korcsmából, s végig ordítá a falut harsány
éneklésével, hogy a falu minden komondora utána vonított.</p>
<p>Ez éneklés arra szolgált, hogy ezt meghallva otthon a tisztes
kántor életpárja, előtte az utczaajtót korán kinyissa.</p>
<p>Mert noha kerítésnek nyoma sem maradt a kántor háza körül, de az
utczaajtó még mindig ott állt a kapubálványokkal egyben, s Mihály
úr azt tartá, hogy tisztességes embernek nem illik a kerítésen
bemenni, mikor utczaajtó van, – kerítés pedig nincsen.</p>
<p>Otthon aztán a feleségét egy kicsinyt megverte, egyet-mást, a mi
keze ügyébe tévedt, összezúzott, ordítva, káromkodva fölfeküdt a
padlásra, pipára gyújtott és elaludt és horkolt, mint egy
vad-ártány.</p>
<p>Isten őrzötte, hogy naponkint magára nem gyújtotta a házat.</p>
<p>Reggel aztán, mikor a gyerekek begyülekeztek az iskolába s
elkezdtek iszonyatos zajt ütni, föltápászkodott a gyönyörűséges
népnevelő, kirázta a szalmát hajából, széttörülte a bajuszát, s
emberevő képpel nézett szét a padlásablakból, nem jutva egy
hirtelen eszébe, hogy hol van?</p>
<p>Bizonyosságba helyezvén magát a felől, hogy az iskolaház
<span class="pagenum"><a name="Page_41" id=
"Page_41">-41-</a></span> még mindig nem szökött meg előle,
leczammogott, fogott két pálczát a kezébe, s ment tanítani.</p>
<p>A fiuk ezalatt egymással szörnyű hadakat viseltek. – Kinek képe
volt lekarmolva, kinek az orra beütve, mikor a mester belépett,
rendesen minden pad felforgatva, s a hány kéz, annyifelé czibálta a
másik üstökét.</p>
<p>A mint Kordé Mihály uram beütötte a képes felét az ajtón, a kis
zendülők rögtön szétröffentek s iparkodtak helyeikre jutni, a
honnét is a nagy executor egyenkint előszólítgatva szittyáit, a
médiumon végig hasaltatá, s saját becses kezeivel sorba vágta az
egész classist.</p>
<p>Erre a commotióra egy kicsinyt kiment az álom a szemeiből, s
mikor a fiuk valamennyire alább hagytak a bőgéssel, kimért nekik
araszszal egy nagy darab catechismust, meg valamiféle Hübnert, hogy
azt tanulják fenhangon, maga pedig ment a pálinkásboltba. Onnan
izent néha a ficzkókra délfelé, hogy már most haza mehetnek.</p>
<p>Azok aztán rontottak ki az ajtón, mint mikor a csürhét haza
eresztik, mindenik első akart lenni a hazamenésben, megfelelő rúgás
és öklelőzés, ruhaszaggatás közben.</p>
<p>Vasárnaponkint rendesen kikeresték a ficzkók, hogy hova mennek
labdázni a lutránus gyerekek, ők is oda mentek, összebeszéltek,
vittek botokat magokkal, tele rakták zsebeiket kövekkel s azokkal
ott ünnepélyesen összeverekedtek.</p>
<p>A kinek aztán hétfőn reggel a képe meg volt karmolva, vagy a
feje beütve, azt Kordé Mihály uram lelkiismeretesen sósvízben
áztatott virgácscsal még egyszer megverte.</p>
<p>Vasárnap kétszer templomba is elvitte őket, hol prédikáczió
alatt a padok alá bujva legyeket fogdostak, vagy pitykövekkel
játszottak a kis múzsák, vagy ha igen szépen akarták magokat
viselni, neki tehenkedtek a padnak és aludtak keresztényi
módon.</p>
<p>De meg is látszott rajtok a fölséges nevelés még felnőtt kamasz
korukban is.</p>
<p>Ki a faluban a legügyesebb csirkelopó volt, ki legjobban
<span class="pagenum"><a name="Page_42" id=
"Page_42">-42-</a></span> értett a verem-feltöréshez, az bizonyosan
Kordé uramnál járt iskolába.</p>
<p>Kit minden vasárnap kidobtak a korcsmából, kinek a fejét
legtöbbször beverték, ki legtöbbet ült a vármegye tömlöczében, az
is mind Kordé uramnál rakta le a tudomány első alapjait.</p>
<p>Ki hazudni, tagadni legjobban tudott, ki legtöbb pálinkát tudott
vedelni egy hajtókába, ki a feleségét a legtöbbször megverte, ki
apját, anyját ki tudta verni a házból, ki legrestebb volt a
dologban, kinek legrondább volt a háza, ki legjobban ütötte, verte
lovát, ki legtöbbet ült a kalodában: az egytől egyig Kordé Mihály
uramtól tanulta az életbölcseséget.</p>
<p>Ki is harmincz év óta terjeszté eképen a tudományt Hétfalunak az
ő helységében.</p>
<p>A másik népnevelő, mladipan Bodza, egy incarnatus panszláv.</p>
<p>Kevés ész mellé sok tudomány. Olyan ember, ki azt, a mit
hallott, mind megtanulta, de meg nem értette; féltudós, az emberi
nem legveszedelmesebb osztályából.</p>
<p>Egy nap Kordé uram szokatlanul leitta magát.</p>
<p>Mikor azt mondom, hogy szokatlanul, azalatt értem: hogy szokása
ellenére már éjfélkor azt sem tudta magáról, hogy fiu-e vagy leány,
s bőgőhegedűnek nézte a csillagos eget.</p>
<p>Künn volt a szőlőkben Csicseri Márton urammal a pinczében
borokat kóstolni, s ott úgy megverte magát mind a két férfiu, hogy
bajos lett volna tőlük megtudni, mi nyelven beszélnek?</p>
<p>Elindultak azután hazafelé, vállaikat egymásnak támasztva.
Csicseri biró uram talált egy árkot az országút mellett. Esküdött
menyre-földre, hogy az paplanos ágy, a minthogy ugyancsak bele is
feküdt és elaludt.</p>
<p>Kordé uram egy ideig húzta-vonta kifelé, hol kezénél, hol
lábánál fogva. A biró minden rántásra fölserkent egy kicsinyt,
szidta a feleségét, hogy miért vetette olyan alacsonyra
<span class="pagenum"><a name="Page_43" id=
"Page_43">-43-</a></span> a feje alját, de többre nem is vitte a
dolgot; aludt, mint a káposztakő.</p>
<p>A kántor elhagyatva érzé magát ez idegen országban.</p>
<p>Előtte volt ugyan az országút s a faluja csak háromszáz
lépésnyire, de a bor rossz compass az ember fejében, hol ide, hol
amoda mutatja az északot.</p>
<p>Elhatározta tehát, hogy visszamegy a pinczéhez. E becsülendő
szándék következtében neki indult ismeretlen hegy-, völgynek, bele
bódorodott a kukoriczaföldekbe; neki kendernek, ugarnak, bejárt
véghetetlen utat, mászott négykézláb árkokon, bakhátakon keresztül,
bele vágtatott a mocsárba és keresztül gázolt rajta. Józan korában
bizonyosan bele vész, hanem a részeg embereket pártolja a
fatum.</p>
<p>Végre is bele tévedt az erdőbe, csörtetett keresztül-kasul
cserjéken, bozótokon, mint egy szakállas farkas, meg-megfogta magát
a kökénybokrok közt; utoljára egy rongyos csőszházhoz vetődött,
melynek nyitva volt a kapuja.</p>
<p>Már ekkor nem ismert sem embert, sem állatot.</p>
<p>Az udvarból egy nagy lompos, renyhe komondor czammogott elébe,
ki is midőn látta, hogy négykézláb közeledik felé valami ismeretlen
állat, – embernek csak nem nézhette, – oda czammogott hozzá
példátlan flegmával s elkezdte körülszaglászni.</p>
<p>Kordé uram pedig fogta, átnyalábolta a nagy kuvasz nyakát s
kezdte azt összevissza csókolgatni, mondván, hogy «kedves barátom,
régi kenyeres társam, be régen nem láttalak, ismersz-e még, édes
hajdani iskolatársam?» S ezzel oly confusióba hozta a nagy ebet,
hogy az leült mellé nagy meglepetésében s elfelejtett ugatni.</p>
<p>Kordé uram tökéletesen el volt érzékenyülve, s miután véletlenül
feltalált barátját még egyszer összeszorongatta, vele együtt az
udvarra beczammogott. Panaszkodott neki, hogy földönfutóvá lett,
hogy hivatalából elcsapták, hogy ezentúl barátja nyakán fog élni,
sírt, rítt és könyeit törülte és fogta a komondor farkát.
<span class="pagenum"><a name="Page_44" id=
"Page_44">-44-</a></span></p>
<p>Ez pedig annyira meg volt lepetve, hogy magát semmiképen fel nem
tudta találni. Néha rávicsorította fehér fogait az idegenre s
morgott magában, de bántani nem merte. Alkalmasint félt, hogy
jobban tud harapni, mint ő.</p>
<p>Így szépségesen beballagtak az udvarba mindketten négykézláb. A
kutya megállt háromszegletű óla előtt, mit Kordé uram oda
magyarázott, hogy a becsülettudó házi gazda vendégét előre akarja
bocsátani, mely ajánlatot érzékenyen elfogadva, bepréselé magát a
szűk kutyaólba, míg a künn szorult kutya elbámulva ült le háza
nyílása előtt, nem foghatta föl, hogy mely jognál fogva bitorolja
ez idegen vadállat az ő ősi telkét.</p>
<p>Kordé uram pedig elkezde horkolni odabenn oly félelemgerjesztő
hangon, hogy a kutya kiült az udvar közepére féltében s ordított
torkaszakadtából, mintha szurkot evett volna.</p>
<p>A mi ezután következék, a felől nagy a kétség, hogy Kordé uram
szemeivel látta-e e dolgokat, vagy pedig részeg fővel álmodá s
eleven képzelődése oly erősen rajzolá azt emlékébe, hogy utóbb is
valóságnak hitte.</p>
<p>A holdvilág lement, s a csőszlak udvarán nagy zaj volt.</p>
<p>Egy lámpás volt a félszer alá kitéve, körülötte tömérdek ember
állt, sápadt, mogorva férfialakok, kik figyelve dugták össze
fejeiket egy hosszú, sovány, kaputos ember körül, ki egy levelet
olvasott fel előttük.</p>
<p>A felolvasó közellátó volt, s a mint a levelet betűzgeté, egész
arczát eltakarta a papiros.</p>
<p>– Mi az ördög? gondolá magában Kordé uram, a mint kitekinte a
kutyalak hasadékán, mit keres itt az én kollégám, a myops
iskolamester? ni hogy huzza végig az orrát a papiroson…</p>
<p>– Mit olvas? Szavait szélesen meghúzza, olykor kétszer is elmond
némely dolgot, sokat rögtön tótra lefordít, azután ismét a szeméhez
kapja a papirost, oly közel, mintha nemcsak látni, de egyszersmind
meg is akarná harapni a betűket. <span class="pagenum"><a name=
"Page_45" id="Page_45">-45-</a></span></p>
<p>«Sürgetve tudósítom kegyelmedet, hogy az ellenséges seregek már
az ország határain vannak. Mi czélja van az ellenségnek, azt nagyon
jól tudja kegyelmed: az országot haddal elfoglalni, a magyar
földesurakat kipusztítani s földeiket felosztani a parasztok
között. Mit tevők legyünk? Parasztjaink haragusznak ránk, mert
rosszul bántunk velök, kegyelmed főképen nem sokat bízhatik bennök.
Mikor a házát építette, három hétig folyvást robotoltak a
jobbágyai; mikor fiatal volt kegyelmed, sok parasztembernek
feldulta házi boldogságát, a közlegelőt elfoglalta majorsági
földnek, a templommal soha sem gondolt, a papot egyszer
megpálczázta, jus gladiit gyakorlott, noha nem volt rá hatalma; ott
felejtette a tömlöczben négy-öt esztendeig a szegény legényt,
azalatt üttette, verette; ha a szegény ember épített, nem adott
neki sárt vályognak, nem adott nádat a tetejére valót, ott rothadt
a deszka az udvara végében, s mikor két szegény fiu koporsóra valót
lopott belőle az apjának, kiköttette mind a kettőt az égő napra s
iglicze-tüskével veretett a meztelen testére, egyik hatodnapra
meghalt napszurás miatt; kelmed egy béresének leütötte a csipejét,
maig is nyomorék; kelmed mikor a birkái elhullottak, a bőreiket az
iskolaházba rakatta száradni, ha mindezek a dolgok eszökbe találnak
jutni a kegyelmed jobbágyainak, rossz következhetik belőle. De mi
többiek sem vagyunk különben. Mi sem gondoltunk soha népeink
nevelésére. Felnőttek, megvénültek, a nyomorúságon kívül semmit sem
ismertek életükben s most bizony semmi okuk sem lehet rá, hogy
bennünket szeressenek. Mit tehetünk mi, ha nyilt összeütközésre
kerül a dolog? ötszázezer nemes húszszor-annyi paraszt ellen!
Egyikünk feje sem marad ott, hová azt az Isten teremtette. Nekünk
védelmeznünk kell magunkat a kétségbeesés minden fegyvereivel. Most
már késő volna a pórnépet hozzánk édesgetni akarni, mint ezt némely
atyánkfiai akarják, kik most nyakra-főre bort, gabonát osztanak ki
alattvalóik közt, kórházakat alapítanak, a papokkal előre
<span class="pagenum"><a name="Page_46" id=
"Page_46">-46-</a></span> józanságra, Istenbeli bizalomra,
földesuraik becsülésére intetik a jobbágyokat. Most már késő. Ezzel
csak gyanút gerjesztünk. Nekünk a halált kell segítségül hínunk.
Azért is mi elhatároztuk titkos conferentiánkban, hogy a népesség
rettentésére legelőbb is cordonokat fogunk felállítani, minden
határszélben katonai őrszem fogja megvizsgálni a jövő-menőket; ez
azért lesz, hogy egyik faluból a másikhoz ne csoportosulhasson a
népség; szükséges azonban őket minden módon kevesíteni. E végett
küldök kegyelmednek ezen levelem biztos vivőjétől egy iskátula
port, hintesse el ezt kegyelmed a szérűkön, a mezőkben, hol a
tehéncsorda legelész, kivált pedig kutakba, melyekből az ivóvizet
hordják. A nemes vármegye gondoskodott róla, hogy a hol e módszer
nem sikerül, ott a megyei orvos erőhatalommal adassa be ezt a
parasztoknak. Mi ugyanakkor nagy lármát fogunk ütni, hogy a
szomszédországból behozták a dögmirigyet s az emberek halni fognak.
Kelmed ezalatt, míg ennek híre megy, keríttessen egy nagy darabot a
majorsági földeiből temetőnek. Ajándékozhat kelmed nekik, úgyis
tőlök foglalta el. A harangok nyelveit szedesse ki, hogy felötlő ne
legyen a sok halálozás. A templomban imádkoztasson e csapás
elfordulásaért, s azalatt a porokat hintesse széjjel. Azért ásasson
pedig külön temetőt, nehogy később ez a mirigy az úri rendre is
elragadjon. Ez által két czél lesz elérve. Egy az, hogy a
parasztság idebenn megritkul és az egészet Isten csapásának
tulajdonítva, félni fog egy általános felkeléstől; másik az, hogy
az ellenség azon hírre, hogy országunkban a dögmirigy uralkodik,
félni fog táborával bejönni, nehogy úgy járjon, mint Senakérib
király, kinek seregeit épen így ölték el egy éjszaka, mint ezt a
biblia tanusítja.</p>
<p>Egyébiránt szíves jó akaratába ajánlom magamat, kedves
sógoromnak szerető atyafia</p>
<p class="right">Ligeti Ambrus,<br />
főszolgabiró.» <span class="pagenum"><a name="Page_47" id=
"Page_47">-47-</a></span></p>
<p>A levél hátára írva: Nagyságos Hétfalusi Bálint úrnak
atyafiságos indulattal – – –</p>
<p>– Istentelenség! Istentelenség! ordítá vagy három-négy ember,
míg a többi félemletes bámulatából magához térni nem bírt.</p>
<p>– Csendesen, barátim, szólt a rektor csitítva. Nem kell
elhamarkodnunk a dolgot. Annyi bizonyos, hogy életünkre törnek,
hogy el akarnak bennünket emészteni.</p>
<p>– Bizonyos! Miért olyan nyájasak most hozzánk? Miért osztanak
oly bőven ennivalót? Eddig sem kértünk mi az uraktól alamizsnát, de
a mink volt is, kivették volna a szánkból, miért hizelkednek most?
mert félnek.</p>
<p>– Mert el akarnak bennünket veszteni. Tegnap is a pálinkaházban
egy pohár pálinkát adtak innya. Láttam, hogy nem olyan, mint a
többi, s hogy próbára tegyem, kenyeret mártottam bele s a kutyának
dobtam, és nem ette meg.</p>
<p>– Hát a papok miért prédikálnak annyit az Isten csapásairól, a
döghalálról, hiszen soha sem volt olyan jó termés, mint most, mit
tudhatják ők, hogy halál lesz? a mit Istenen kívül senki sem tudhat
előre, csak a ki ölni akar.</p>
<p>– Függeszszétek fel itéleteiteket jó barátim, szólt a rektor
tettetett kegyességgel, látjátok, az Isten keze mindnyájunkkal
szabad, ő tehet nagy csodákat, minek eljövetele nem lehetetlen.
Láthattátok az égi jegyekből, minő nagy változásoknak kell történni
a földön. Nagypénteken a mádi hegy táján véres eső esett; nem rég
három éjszakán át égő kard látszott az égen; a földön mindenütt
csodálatos nagy gombák vetik föl magokat, miket ha leszakít az
ember, rögtön kékre, zöldre változnak. Ég és föld érzi előre, hogy
az Isten keze nehezkedik.</p>
<p>(Hogy a kő vágja le! gondolá magában Kordé uram a kutyalyukban,
hogy bolondítja a népet ez a népnevelő.)</p>
<p>– Láttátok, úgy-e felebarátim, két hét előtt mint vándoroltak
végig a patkányok fényes nappal az utczákon, mint szöktek meg a
földesúr gabonatárából s elmentek <span class="pagenum"><a name=
"Page_48" id="Page_48">-48-</a></span> más falut keresni, s
úton-útfélen megdermedve hullottak rakásra.</p>
<p>– Ott van ni, ordítá egy fülelő, meg van mérgezve a gabona a
magazinumban.</p>
<p>(Ott gebedj meg, ordítá magában a kántor; a patkányok voltak
megmérgezve, nem a gabona.)</p>
<p>– Pedig ezelőtt két héttel ebből a gabonából kaptunk mindnyájan
kölcsön aratásig.</p>
<p>– Majd visszafizetjük jó interes mellett, ordítá közbe egy,
vasvilláját rázogatva kezében.</p>
<p>(Ez az én tanítványom, mert verekedhetnék, gondolá a
kántor.)</p>
<p>– És én már ettem is e gabonából kenyeret; Isten engem!
megkékült, mint a bolondgomba, mikor leszakasztják.</p>
<p>(Igen, balgatag, mert a konkolyosából és csermelyeséből kaptál,
az tette kékké.)</p>
<p>– S azután majd szétvetett, mikor megettem.</p>
<p>(Persze, mert czupákossá sütötte a feleséged s forrójában
pofáztál belőle.)</p>
<p>– Meg vagyunk mérgezve, megettük a halált mindnyájan.</p>
<p>– Engedjetek szóhoz jutnom, felebarátim, szólt a kegyes rektor;
tudjátok, hogy én mindig javatokat akartam, de lássátok, ez a
halálveszedelem más környékeket is meglátogat, miről talán csak
Isten tehet; van olyan falu, honnét minden házból halt ki két-három
ember, másutt egész családok az utolsó szegénylegényig egymásután
mentek; volt ember, a kinek még ma kilencz fia volt, holnap kilencz
halottja a háznál.</p>
<p>– Az urak gyilkolták meg azokat is!</p>
<p>– Úgy van! Mi szüksége volna Istennek annyi holt emberre?</p>
<p>– Legyetek csak egy pillanatig türelemmel; én nem mentem az
urakat, de igazságtalanul vádolni sem akarok senkit; ha van valami
igaz e borzasztó vádban, <span class="pagenum"><a name="Page_49"
id="Page_49">-49-</a></span> előbb-utóbb napfényre jövend, s akkor
az Isten keze sem rövid.</p>
<p>– Köszönjük szépen, ha már egyszer a föld alá dugtak
bennünket.</p>
<p>– Hozzátok elő azt a suhanczot, a ki ezt a levelet hozta.</p>
<p>Két legény egy farkas-gúzsba nyomorított sihedert hozott elő a
vállán s a nép között letette.</p>
<p>– Ez az a drága madár, a ki a halálizenetet hordja? mondák a
lázongók, körülállva a ficzkót; egyik a haját czibálta meg, másik a
fülén rántott egyet, harmadik az orrát peczkelte fel; mindegyik
örült, felbőszített kegyetlenségének tárgyára akadhatni.</p>
<p>A fiú pedig hallgatott és fogait csikorgatta.</p>
<p>Szegény Mekipiros volt. Az ő sörtés ábrázatja, az ő félállati
arcza, összekínozva, gyötörve. Nincs iszonyúbb, mint egy
megkínozott állat, a ki beszélni nem tud.</p>
<p>Egyike azoknak, kik őt ide hozták, a hóhérlegény volt.</p>
<p>Néhány szót sugdosott a rektorral, azután a megkötözött monstrum
háta mögé állt, s arcza hideg kegyetlenség szinét ölté magára,
ajkait beszítta és szemeit kimereszté.</p>
<p>– Hallod-e édes fiam, kezdé szelid hangon a rektor, ne gondold,
mintha mi teneked bántásodra akarnánk lenni, mert hiszen te arról
nem tehetsz, a mi abban a levélben írva van; hanem ha azt akarod,
hogy semmi bántásod ne történjék, felelj igazán, kényszerítés
nélkül azokra, a miket tőled kérdeni fogok.</p>
<p>A hóhérlegény vonagló arczczal néze feszülten a vallatottra.</p>
<p>– Ki adta te neked ezen levelet? kérdé a rektor.</p>
<p>Mekipiros ült két rétbe görnyedve, feje térdei közt és nem vette
észre, hogy hozzá beszélnek.</p>
<p>– Oda hallgatsz! súgá rekedten a hóhérlegény, karjába
csípve.</p>
<p>A monstrum felordított, de csak egy perczre, azután ismét néma
lett, arcza nem változott. <span class="pagenum"><a name="Page_50"
id="Page_50">-50-</a></span></p>
<p>– Ugy-e bizony, édes fiam, ezt a levelet neked egy úr adta?
kérdé ismét a rektor megfordítva a kérdést.</p>
<p>Mekipiros nem felelt.</p>
<p>– Fogsz beszélni, csoda! rivalt rá fogcsikorgatva üldözője, s
megrázta fejét izmos üstökénél fogva jobbra-balra, hogy a fiu
eszéhez térjen.</p>
<p>Ez pedig ordított addig, míg a haját tépték, szemei egészen
eltüntek, a feje szélesebb lett, mint hosszú; a mint a haját
elereszték, ismét vigyorgott és nem felelt.</p>
<p>– Fiam, gondold meg, hogy mi neked bántásodra lenni nem akarunk,
ha mindeneket megvallasz; ellenben kegyetlenül fogunk büntetni, a
mint megérdemled, ha átalkodottan megmaradsz hallgatásod mellett;
ki adta neked ezt a levelet?</p>
<p>– Na – nyomorú kutya – mire tanítottalak? ki adta neked azt a
levelet? sugá fülébe a hóhérlegény.</p>
<p>– Kend adta maga, felelt daczosan a siheder.</p>
<p>– Nesze semmirevaló, ordítá dühösen a kérdező, s felrugta a
megkötözöttet; még rám akarja kenni a vétket. Kötelet ide! Az ember
arcza fehér volt, mint a fal, tán féltében, tán dühében. A rektor
is elsápadt egy perczre.</p>
<p>– Igen, kend adta maga a kezembe, azt mondta, hogy fogjam
rá…</p>
<p>– Nem hallgatsz, nyomorú!… nézzétek… ez a parasztkölyök! csak
olyan rongyos, mint akármelyikünk, s rá hagyja magát venni, hogy
saját földieit megrontsa. Elfogom, mikor a kútba fehér port hint, a
kútban a víz még lángol, még bugyog a méreg erejétől, s imhol
kitagadja magát belőle.</p>
<p>– Azt a port is kend tette a zsebembe.</p>
<p>– Jó, megállj, hát ezt az erszény aranyat is én tettem a
zsebedbe? No, bámulj. Mondd, hogy tőlem kaptad, majd elhiszik;
nálam szakajtóval áll az ágy alatt az arany, persze. A gyepmester
ilyennel fizeti a legényeit úgy-e?</p>
<p>– Ejnye megátalkodott gonosztevő, kiáltá egy vén ember, kötelet
neki, föl vele a fára, czégérnek. <span class="pagenum"><a name=
"Page_51" id="Page_51">-51-</a></span></p>
<p>– Nem, barátim, megölnetek nem szabad őt, szükségünk van rá,
hogy éljen, mert sokat tud.</p>
<p>– De hát ki vele a mit tud.</p>
<p>– Ki fogja mondani… szólt a hóhérlegény, s keresztbe vetett
karokkal állt meg a fiu előtt… Fiu… Tudod-e, hogy én hat esztendő
óta vagyok hóhérlegény? Tudod-e, hogy én megszoktam embert és
állatot hideg vérrel kínozni és megölni? Emlékezzél arra a
mosolygásra, a mivel áldozatom kétségbeesésére szoktam felelni, s
fagyjon meg a koponyádban a velő, ha rám emlékezel; a mit csak
átkozott mesterségem tudnom engedett, mind azt remekben elpróbálom
rajtad, ha mindent el nem mondasz úgy, a mint akarom.</p>
<p>– Én nem tudok már semmit.</p>
<p>– Semmit?</p>
<p>– Elfelejtettem, a mire kend tanított.</p>
<p>– Hazug kígyó! Én tanítottalak valamire? Nézzétek ezt a kitanult
akasztófa bimbóját; mindenképen nyakamba akarja a maga bűneit
varrni. – – Hiszen majd eszedbe juttatom, mormogá fogait
csikorgatva. – Vigyétek őt oda a gerenda alá. A lámpást el kell
oltani, mert akadna ember, a ki ha rá nézne, meg találná szánni.
Tegyétek ide a tőkére. Hol az a kötél? Egy dézsa vizet, majd ha el
talál ájulni…</p>
<p>E percztől fogva a kántor nem látott a sötétben semmit, de
képzelete annál irtóztatóbb képeket feste az egyes elkapott
szavakból, mik a félszer alul hozzá jutottak.</p>
<p>A hóhérlegény hidegvérű mormogása.</p>
<p>A rektor vallató szavai.</p>
<p>A körülállók dühös káromlása.</p>
<p>S egy-egy kétségbeesett felordítás, mit a monstrum hallatott, s
melyre a kutya szűkölve ordított, s félve kaparta a kapu alját,
hogy kifuthasson.</p>
<p>A kántort a hideg kezdte rázni.</p>
<p>– Még sem vall a fertelmes csoda, ordítá a hajlékban egy pár
dühödt hang. <span class="pagenum"><a name="Page_52" id=
"Page_52">-52-</a></span></p>
<p>– Ne bőgj, hanem arra felelj, a mit kérdek, rikolta a rektor
türelméből kikapva.</p>
<p>– Kifáraszt a nyomorú, dörmögé a bakó. Összeharapja a fogát és
szemem közé nevet, mikor a csontjai ropognak.</p>
<p>– Mondj igent és szabad vagy. Eleresztünk.</p>
<p>– Még fölkaczag rá.</p>
<p>Azután ismét sokáig lehete hallani, mint dolgoznak oda benn.
Hideg vérrel, neki türkőzve, mintha nagy, sietséges munkát
végeznének, hallatszék a sok lábdobogás, az erőlködés
lélekzetfuvása.</p>
<p>A csoda ez idő alatt folyvást röhögött és közbe nagyokat
ordított, s szidta, akasztófáravalózta az egész gyülekezetet.</p>
<p>– Tüzes vasat ide, ordítá végre egy elmérgedt hang, s rögtön
futottak hárman a konyhába; néhány percz mulva látta a kántor, mint
szaladtak vissza a félszerbe, izzó vörös tárgyakat fogva kezeikben,
mik szikrát hánytak a szélben.</p>
<p>– Vallasz-e? hangzék odabenn.</p>
<p>A csoda rémesen felordított, s azután vad hörgése hallatszék… az
emberek egy perczre elhallgattak odabenn, azután a bámulás és
meglepetés hangján suttogták egymásnak:</p>
<p>– A kölyök elharapta a nyelvét…</p>
<p>A kántor használva az általános megdöbbenés pillanatát,
kimászott a sötétben rejtekhelyéből, a kapu alatt az ebek nyilásán
kicsúszott, s akkor elkezde futni, rohant, mint ki hegyről fut alá,
futott behunyt szemmel, s reggelre háza küszöbén lelték félholtan
összerogyva.</p>
<p>Mikor föleszmélt, oda hítta néhány bizalmas jó emberét, elmondá
nekik titokban, hogy miket látott; beszéde közben irtózattal
fordult félre, mintha szemével látná a csoda véres arczát.</p>
<p>Azok pedig fejcsóválva mondák egymásnak, hogy bizony iszonyú
dolog az, mikor az ember úgy szereti a bort, hogy még három nap sem
tud kijózanodni.</p>
<p>Senki sem jött arra a gondolatra, hogy valami igaz legyen
<span class="pagenum"><a name="Page_53" id=
"Page_53">-53-</a></span> a dologban. Kordé uram nem most álmodott
először rézorrú bagókkal.</p>
<p>Ha azt mindig elhitte volna az ember, a mit ő beszélt!</p>
<h2>VII. A VAS-EMBER.</h2>
<p>Vértessy tábornok több év óta parancsnokolt Magyarhon egyik
felvidéki hadőrségi helyén.</p>
<p>Annyi idő alatt az emberek megismerkednek egymással; a katona
egészen családtaggá válik, a városban úgy kezdik emlegetni, mint a
ki a többi úri rendhez tartozik, nagyobb mulatságok nem
történhetnek meg nála nélkül, s az utczákon a polgári rendüek is
köszöntéseket szoknak vele váltogatni.</p>
<p>Számos nagy jelentőségű szolgálatáért a megye kinevezi őt
táblabirájának, a város elválasztja díszpolgárul, s elvégre egyik
legtekintélyesebb nemesi család egyetlen leánya, meghatva a derék
katona jeles tulajdonai által, nejévé lesz, s ilyenformán a
tábornok, mint polgár és táblabiró, mint férj és földesúr, a
legerősebb kötelékek által fűzetik azon földhöz, melynek oltalma
rá, mint katonára van bízva.</p>
<p>Ismerői általában mind bizalommal vannak hozzá, jobbágyai
hálálkodva emlegetik, mert irgalmasan bánik velök; a polgárok
bámulják, mikor a tűzveszély idején kirukkoltatja a katonáit, és
saját maga mászik legelől az égő háztetőkre, a veszély közepéből
osztogatva parancsait, mintha csak annyit törődnék az életével,
akár egy kiszolgált közkatona; az iskolás nép örvend láttára, mert
közvizsgálatok alkalmával mindig ott szokott lenni az ünnepélyen, s
a legjobban felelőknek huszast és tallért osztogat, s biztatja
őket, hogy egyenesen álljanak! – mikor találkoznak vele az utczán,
úgy vetik hátra fejöket a kis múzsák s úgy düllesztik mellöket
kifelé, hogy gyönyörűség nézni. Aztán a tábornok nagyon is szereti
a gyermekeket; sokszor behajítják <span class="pagenum"><a name=
"Page_54" id="Page_54">-54-</a></span> az ablakát labdával,
bigefával, még csak meg sem szidja őket, labdájokat is visszaadja.
Gyermekek még, hadd játszanak.</p>
<p>Társaságokban igen vidám, mulatságos ember, hölgyeknél finom és
délczeg udvarló, közhelyeken jószándékú, értelmes és illő élczekkel
fűszerezett beszédei által tünteti ki magát, a polgári osztály
furcsaságai irányában türelemmel viseltetik, s viszont nem
iparkodik arra a katonai különlét sajátságai által visszahatni. S
ha mindjárt első tekintetre az ismeretlent tartózkodóvá teszi is e
még akkoriban a katonai rangnál szokásos simára borotvált arcz, de
a mint megszólal, a jó, tiszta kiejtésű, teljes magyar érczükben
megmaradt hazai hangok annál jobban megnyerik azt számára.</p>
<p>Hanem mindez csak a kaszárnya ajtajáig tart. A kaszárnya udvarán
belül azután vége van minden barátságnak, atyafiságnak, komaságnak,
patrónusságnak, táblabiróságnak, díszpolgárságnak és
udvariasságnak, s minden egyéb tulajdonságnak, a mi az embert
kellemetessé teszi. Itt Vértessy csak katona, a szigorú, hibát el
nem néző, meg nem bocsátó, kérlelhetlen parancsnok.</p>
<p>A jó iskolás gyermekre nézve nincs kedvesebb biztatás, mintha
azt mondják neki, hogy «majd eljön a generalis úr, és megveregeti a
válladat», de a rossz gyermekre nézve sem lehet nagyobb fenyegetés,
mint az, hogy «ha nem akarsz tanulni, majd elmégy te a generalis
úrhoz, s majd megveregetnek ottan válladtól sarkadig úgy, hogy
megjavulsz tőle».</p>
<p>Annyi igaz, hogy a legkényesebb makranczos kamaszokat, kiket
minden iskolából kicsaptak, ha végre nagy anyai sirás, rivás után
beadták a tábornok tanodájába, azok egy pár év múlva úgy kerültek
ki onnan, mintha kicserélték volna. Pontos, rendes, férfias alakok
lettek belőlök, emberségtudók és szófogadók, csinosak, mintha
skatulyából vették volna ki. Hogy micsoda kikészítések történtek
velök ott a skatulyában azalatt, azzal rendesen <span class=
"pagenum"><a name="Page_55" id="Page_55">-55-</a></span> egyik sem
szokott dicsekedni; hanem annyit a laikusok is gyaníthattak, hogy
odabenn a kaszárnyában nem igen vesztegetik az időt a sok
beszéddel.</p>
<p>Biz a tábornok a vétkes katonákat meg is vesszőztette és nem
kérdezgette tőlök, hogy ki fiai? A büntetés egyformán járt ki nála,
mint az egyenruha, s a hadsorban nem ismerte meg az embereket, hogy
«ez a komám uram fia, az meg a tiszttartómé». Itt csak káplár,
szabados és őrmester teszi a különbséget; a többi «legény», a ki ha
valamikép kitalálja magát tüntetni az által, hogy a kabátja ronda,
az rajta úgy kiporoltatik, a mint csak illendő.</p>
<p>A tábornok a szolgálat alól sem igen szokott senkit fölmenteni;
a drága kadét uracskák csak úgy meredtek a silbakon a hétfontos
puskával a vállukon, mint akárki más, ha a szive szakadt is meg a
nagyságos mamának, mikor azon kocsikázott; a kényes betegek sorsa
pedig épen irtóztató volt nála. Az úrfiak soha sem kérezkedtek
egyszernél többször a kórházba. A nagyságos mamák kétségbeesetten
futottak a tábornokhoz, s könyezve mondák el neki, hogy ez meg emez
úrficska halálos betegen fekszik a kórházban, engedje meg, hadd
vitessék haza, vagy legalább hadd ápolja őt édes anyja a kórházban,
hadd küldjön neki betegnek való gyönge ételeket, hadd járassa oda
bizalmas házi orvosát! Semmit, semmit sem! A tábornok állig be volt
gombolózva, sehol sem lehetett a szivéhez férni. A «legénynek» jó
helye van a kaszárnyában, kap illendő ápolást, mint ő felségének
mindenik katonája, az ezred orvosa elégséges tudománynyal bír őt
kigyógyítani. Rendesen azután négy-öt napon át folytatott egy
tányér árpakásaleves s négy lat komiszkenyér úgy kigyógyította az
úrfit minden nyavalyájából, hogy soha annak többet semmi porczikája
sem kivánt a kórházban mulatni, hanem inkább felvette a mindennapi
kötelességeket.</p>
<p>Tisztei sem igen dicsekedhettek valami nagy engedékenységével.
Irtóztató volt, a hogy el tudta őket foglalni egész nap;
tanulmányok, hadgyakorlatok, írás, számadás, <span class=
"pagenum"><a name="Page_56" id="Page_56">-56-</a></span> katonai
ismeretek betölték a nap minden óráját; a kávéházak pipázó termei s
az utczai verőfény nagyon ritka alkalmat találtak arra, hogy
Vértessy tiszteit csoportokban leljék együtt. A tisztnek mindent
kellett tudni, a mit a tábornok tőle kérdezett s nagyon rövid
utasításokból saját esze után kiokoskodni a kivitel részleteit. Azt
tudta mindenki, hogy legkisebb gyávaságot el nem tűr; a melyik
tiszten sérelem esett, annak meg kellett verekednie, vagy ki nem
állta az ott maradást. Ha pedig a városbeliek valamit megtudtak a
párbaj kimeneteléről, akkor azért büntette szigorúan embereit, mert
a dicsekvést a gyávasággal egyenrangú hibának tartotta. Ez a
szigorúsága aztán azt is eredményezte, hogy katonái iparkodtak
békében élni a polgári renddel, miután egy kaputos emberrel
végbement párbajnál meggátolni, hogy az másnap a város mind a négy
végén közbeszéd tárgya ne legyen, csaknem lehetetlen dolog.</p>
<p>El is volt ismerve országszerte, hogy Vértessy ezredének tisztei
a legműveltebb, rendesebb és komolyabb férfiak, és hogy ez eredmény
mind annak a «vas embernek» tulajdonítandó.</p>
<p>Erre a névre olyan könnyű volt rájőni.</p>
<p>Arcz, termet és kifejezés úgy hozzá illett. Magas, egyenes
tartású alak, széles vállakkal, domború mellel; a fő szinte
kicsinynek tetszik e rendkívül kifejlett termethez, rövidre nyírt
gesztenyeszín hajjal, arcza erősen piros, álláig simára borotválva,
két kis félkör alakú szabályszerűen nyirott oldal-szakállal;
egyenes orr, kicsiny száj és éles, szürke szemek; és azután minden,
a mi az arczon van: orr, száj, szemek, a legkisebb vonás is,
egytől-egyig kemény, szigorú katonai fegyelem alatt látszék lenni,
melynek a parancsnok akarata ellen mozdulni nem szabad, melyre ha
egyszer rá van parancsolva a szigorú hideg arcztekintet, az ajaknak
nem szabad megmozdulni az örömtől, szemnek elborulni fájdalomtól,
szemöldnek haraggal összehúzódni, vagy akármiféle vonásnak
gyaníttatni, <span class="pagenum"><a name="Page_57" id=
"Page_57">-57-</a></span> hogy arra, a ki odabelül lakik, valami
befolyással vannak a körüle történő dolgok.</p>
<p>Különben ezt a megtisztelő elnevezést nem a békés időktől kapta
a tábornok; hajdan Drezda alatt, mikor még alig huszonöt éves
alezredes volt, érdemelte azt ki, a midőn csatatéri helyét oly
keményen állotta meg, mintha igazán vasból lett volna öntve, s
törhetlen ellenállása által egészen szétzavart hadtestét menté meg
a diadalmas ellen üldözése elől. Maga az ellenfél vezére mondá rá:
«ki az a vas ember ott, a ki nem akar sem törni sem hajolni?» Innen
hozta meg a vas prædicatumot.</p>
<p>Később azután, hol csúfolták, hol dicsőítették vele; lehetett
kötekedésnek is venni, félelemnek is, hódolatnak is, a hogy mondva
volt. Természetesen csak háta mögött, mert a kötekedéssel igen
rosszul járhatott volna nála az ember, a hízelkedéssel pedig, ha
lehetséges, még rosszabbul.</p>
<p>A vas ember előszobájában áll az ordonnance, kezében nagy
pecsétes levéllel.</p>
<p>Egy magas, gránátos termetű vitéz, keményen kipödört két hegyes
öklelő bajuszszal, melyek úgy állnak előre, mint két veszedelmes
szurony, két piros pofáján egy-egy kemény ráncz vonul végig, élő
tanubizonyságául, hogy a vitéz már nem mai gyerek. Álla meg van
támasztva erősen a kemény nyakszorítóban, s csákója lekötve álla
hegyére a vihar-csatlóval. Kabátja fehér, mint a kréta s gombjai
úgy fénylenek rajta, mintha most hozták volna a boltból; a melle
közepén ott ragyog díszesen az a nagy rézérem, a mire hajdanában
olyan büszkék voltak a vén hadastyánok. A vitéz mozdulatlanul áll
az ajtófél mögött, keblébe dugva egy nagy pecsétes levél; semmi íz
sem moczczan meg rajta, sarkai egymáshoz nyomva, két tenyere a
zsinóron, csak szemei járnak néha lopva félre, de a nyaka akkor sem
mozdul meg.</p>
<p>Járnak pedig a szemei félre azonképen, a mint egy kis tömpe
leány, valami faluról hozott pesztonka, gömbölyű <span class=
"pagenum"><a name="Page_58" id="Page_58">-58-</a></span> ragyogó
arczával, hátul leeresztett pántlikafarkú hajjal, jő-megy a
szobában, mintha valami dolga volna ottan s loppal felkacsingat a
szál katonára, s látszik, mennyire szeretné neki mondani: félek ám
én kendtől.</p>
<p>– Ugyan miért nem ül le katona bácsi no? itt a szék ni. – Meg is
törülte a széket kötényével szépen.</p>
<p>– Az volna szép, viszonzá a hadfi, ha az ordináncz leülne a
generális szobájában. Majd készen volna a kurta vas.</p>
<p>– Hát miért jött, hallja?</p>
<p>– De biz azt nem kötik a te orrodra, hugám.</p>
<p>– A generalis urat keresi? oda benn van az asszony szobájában,
menjen be.</p>
<p>– No te szép emberséget tudsz. Az ordinánczot beküldené a
nagyságos asszony szobájába.</p>
<p>– Hát adja ide azt a levelet, majd én beviszem.</p>
<p>– Nem azt, hugám. Nem szabad az ordináncznak más kézbe adni a
levelet, mint a kinek írva van.</p>
<p>– Tud kend írni, ordináncz bácsi?</p>
<p>– Hát te tudsz-e? No hát mit kérdezed mástól? Ha írni tudnék,
régen őrmester volnék.</p>
<p>– Miért nem teszi le azt a csákót? nehéz lehet a.</p>
<p>– No már most hugám, elég volt a szép szó: fordulj! indulj!
takarodj! hínak a konyhában.</p>
<p>A pesztonka szaladt; a veteránt boszantani kezdé már a sok
együgyű indítvány.</p>
<p>Kis idő mulva vissza bandzsalgott a kis kurta leányzó, elébb
csak fejét dugta be a konyhaajtón, mintha kémlelni akarná, ha
vajjon nem harapja-e le az orrát az a nagy katona? pedig így is
elég pisze volt.</p>
<p>– Ordináncz bácsi. A szakácsné küldött három pogácsát
magának.</p>
<p>– Hát jól van.</p>
<p>– Vegye el hát no, szólt messziről nyujtogatva neki a tepertős
pogácsákat, mint valami harapós ugatárnak, a ki lánczra van kötve.
<span class="pagenum"><a name="Page_59" id=
"Page_59">-59-</a></span></p>
<p>– Azt nem tehetem, válaszolt szilárdul a hadfi.</p>
<p>– Hát nincsen keze?</p>
<p>– Az nincs. Hanem ha akarod, hát bele teheted a tölténytartómba
ide hátul.</p>
<p>– Ebbe ni? kérdé a tömpe elbámulva. Hátha puskapor van
benne?</p>
<p>– Tedd közé, nem árt az annak.</p>
<p>– Nem sül az el?</p>
<p>– Ha csak a te szikrázó szemeidtől nem.</p>
<p>A pesztonka félve nyitotta fel a katona táskája fényes fedelét,
fel-felnézve rá, ha nem ijeszti-e meg, s a közben kiváncsian
nézegette össze azt a sok furcsa gömbölyű dolgot, a miktől úgy
szeretett volna félni.</p>
<p>A hadfinak ugyan nem volt szabad megmozdítani a kezét, de annyit
mégis megtett, hogy a két ujjával hátra nyulva, jót csípett a leány
kövér karján.</p>
<p>– Ejnye, de rossz ember kend, katona bácsi.</p>
<p>– Elhiszem azt, nem is nőttem volna meg különben ilyen
nagyra.</p>
<p>– Hát aztán tudja, miért küldte magának ezt a szakácsné?</p>
<p>– Azért, hogy megegyem.</p>
<p>– Jaj be rossz ember kend. Mindenre olyan rosszakat mond. Azért
küldte, hogy majd ha vesszőzés lesz, hát aztán megmondja neki.</p>
<p>– Szereti a szakácsné a vesszőzést nézni úgy-e? Szép mulatság is
az. Hát te láttad-e már?</p>
<p>– Nem én.</p>
<p>– No azt megnézd. Ez leányoknak való. Annyi úri asszonyság van
ott olyankor, mint valami komédián.</p>
<p>– Jaj csak már lenne mentül hamarébb. Nem lesz mostanában? Úgy-e
bár azt a generalis úr rendeli el? Ha én generális volnék,
mindennap reggel vesszőztetnék, este muzsikáltatnék.</p>
<p>– Az nagyon jó lenne. Gyere ide hát, majd megsúgom. <span class=
"pagenum"><a name="Page_60" id="Page_60">-60-</a></span></p>
<p>– Igazán? kérdé a leány a katona felé fordítva fél képét. De nem
kiált a fülembe?</p>
<p>Mikor azután olyan közel volt a katonához, hogy az a fülébe
súghatott, az egyszerre kegyetlen mérges csókot czuppantott a piros
pofájára.</p>
<p>A leány az ajtóig ugrott ijedtében, de ott megállt, kék
kötényével dörzsölve orczáját.</p>
<p>– Maga ugyan rossz ember, ordináncz bácsi. Aztán még csak azt
sem mondta meg, hogy mikor lesz hát vesszőzés?</p>
<p>– Ne búsulj hugám. Lesz annál is szebb. Főbelövés lesz nem
sokára.</p>
<p>– Főbelövés? No ez derék. Kit lőnek főbe?</p>
<p>– Katonát, hugám.</p>
<p>– Talán épen kelmed lövi meg?</p>
<p>– Az bizony meglehet, hugám.</p>
<p>– Jaj katona bácsi.</p>
<p>A tömpe leányzó el is pusztult abból a szobából, a hol olyan
kegyetlen ember áll, a ki még az eleven embert is meglövi s odakinn
a konyhában azután sokáig eltanakodott a szakácsnéval, hogy milyen
mulatság lehet az, mikor valakit főbe lőnek. Akkor majd korán fel
kell kelni, mert bizonyosan hajnalban történik meg; bár csak el ne
aludnák az időt, bárcsak ki volna már téve a főbelövendő a
siralomházba, vajjon mit véthetett? Hátha meg találnak neki
kegyelmezni? De iszen az nem fog megtörténni, a tábornok nem ad
kegyelmet senkinek; ha tulajdon fia volna, sem kegyelmezne meg
neki, a ki vétett; mert az «vas ember».</p>
<p>A vas ember pedig odabenn ül neje szobájában, egy kis hímzett
kartalan székecskén; átellenben egy magas emelvényes dívánon neje
foglal helyet, egy kis, finom, átlátszó asszonyka, olyan arczczal,
mint az alabastrom, s kezecskékkel, a mikkel egy tíz éves gyermek
is meg volna csalva, ha osztályképen jutott volna neki. Apró,
epernyi szája alig látszik beszédre alkotva lenni, annál többet
tudnak <span class="pagenum"><a name="Page_61" id=
"Page_61">-61-</a></span> beszélni nagy, sötétkék szemei, mik e
pillanatban arról beszélnek, hogy a ki szeret, az nagyon
boldog.</p>
<p>A vas ember ott ül előtte, két könyökét térdeire téve, s két
karját előre tartva. Ezen a két karján van egy tekercs czérna
kifeszítve, a mit a finom asszonyka nagy gyorsasággal gombolyít le
onnan.</p>
<p>Csak egy kissé kellene a karjait szétfeszítenie s az egész
tekercs szétszakadna róla, de tud vigyázni, hogy a szál el ne
akadjon s nagyokat kaczag fölötte, ha ügyetlenül hordozta karjait,
hanem azután bocsánatot kér s igéri, hogy jobban fog ügyelni.</p>
<p>– Kedves édes. Van nekem egy régi kardom a franczia háborúból,
nem tudná valami hasznát venni?</p>
<p>Az asszonyka elneveté magát, olyan kedvesen tudott nevetni.
Mintha az üvegharmonika harangjai ütődnének egymáshoz.</p>
<p>– Értem a czélzást. Ha gazdáját tudom gombolyításra használni, a
kardját használhatnám olló gyanánt.</p>
<p>– Igazán mondom.</p>
<p>– Nem használ semmit. Önnek el kell várni, míg a fonal
lejár.</p>
<p>– Természetes, azt én igen helyesnek találom. Nem is engedném
másnak. A czérna tartásához nagy lelki erő kell, azt nem minden
ember állja ki; a kinek szédelgős a feje, az megbukik vele. Ez
tudomány. Aztán én meg is esküdtem a pap előtt, hogy «vele tűrök,
vele szenvedek». Ime tanusítom. Ahol ni. A fonal megint bogra
akadt. Már most ha ezt a szobalány tartaná, ön boszankodnék, az én
kedves kis feleségemnek pedig nem szabad boszankodnia. Tudja? Nem
szabad boszankodnia.</p>
<p>Az asszonyka kibontá a bogot, a férj gyöngéden megcsókolá a
közeljutott kezet; az asszonyka úgy tett, mintha észre sem vette
volna, pedig tudta azt igen jól.</p>
<p>– Lássa édes kedves, engemet ön tanított meg arra, hogy én
enmagamat rendkívül derék embernek tartsam. Azelőtt ha mondták,
hogy Vértessy tábornok ilyen meg <span class="pagenum"><a name=
"Page_62" id="Page_62">-62-</a></span> amolyan ember, én csak
hallgattam magamban: beszéljetek, beszéljetek; én tudom, hogy
Vértessy tábornok olyan félénk, mint egy gyermek; van egy dolog, a
mitől úgy fél, mint akármelyik iskolás gyerek: – a
czérnagombolyítástól. Mikor kis diák voltam, kétszer szöktem el
hazulról emiatt. És lám, az én kis feleségem felvilágosított engem,
hogy Vértessy tábornok ettől sem fél! Tisztelet! Vértessy tábornok
bátor ember.</p>
<p>– Persze, Hercules is a tizenharmadik munkája által lett
leghíresebb, mikor Omphale asszonyságnál tartotta a fonalat
karjain.</p>
<p>– Ez volt legnagyobb hőstette. Önök delnők nem képzelik, mekkora
zsarnokságot gyakorolnak a férfi-nemen, mikor e rettenetes
rabszolgaságra kényszerítik. Lánczot viselni tréfaság, de mikor
megkötik az embert szál czérnával, egy vékony fonalkával s azt
modják, hogy azt elszakítani nem szabad: ez kegyetlenség. Miért is
nem találnak fel az angolok valami gépet erre a czélra; törték a
fejöket a gőzhajón, a nő-emancipatión, a négerek felszabadításán,
hanem ettől a bilincstől, ettől!…</p>
<p>– Ügyeljen a czérnámra!</p>
<p>Valóban a veszélyes bilincsek nagy veszélyben forogtak, hogy a
tábornok egy mozdulatával igen apróra fogja őket szakítani.</p>
<p>– Mindjárt elveszem öntől, ha szépen nem viseli magát. Ki látta
azt: ennyit lamentálni egy kis czérnagombolyítás miatt!</p>
<p>– Oh én nem magamért beszélek. Én szokva vagyok mindennemű
strapácziákhoz. De különösen sajnálom a szegény ártatlan
gyermekeket, a kik e természet elleni járom alatt nyögnek. Csak
vegye fel kedves édes: egy olyan ártatlan nyolcz-kilencz esztendős
fiucska, a kiben még olyan elevenen pezsg a vér, a ki látja az
ablakon besütni a napvilágot, hallja a pajtások lármáját odakinn, a
mint lapdáznak, a ki szeretne maga is futni, hajigálózni és
kurjongatni, szeretne birkózni és bukfenczeket hányni, <span class=
"pagenum"><a name="Page_63" id="Page_63">-63-</a></span> és azután
ott kell neki állnia a szoba közepén, megkötve egy szál pamuttal és
jártatni a kezeit, mint valami igen együgyű gépnek és egyik lábáról
a másikra állani és várni a véghetetlen czérnának végét. Csodálom,
hogy a fiuk mind buták nem lesznek emiatt. Csodálom, hogy ezt a
tanárok be nem tiltják. Ha énnekem gyermekem volna, annak nem lenne
szabad czérnát tartani. Nem, az én fiam nem fog gombolyító gép
lenni soha…</p>
<p>S úgy látszik, hogy már ez több volt a tréfánál, mert a derék
hadfi egészen elfeledkezék a karjaira bízott tekercsről s gyöngéd
elragadtatással ölelé magához piruló kis nejét.</p>
<p>Az asszonyka türelmesen bontogatá ki a zavarba jött
fonal-tekercs labyrinthjait s azután nagyot sohajtva monda:</p>
<p>– A között még az élet és halál van…</p>
<p>Ők tudják, hogy miről beszélnek.</p>
<p>A félbeszakadt munka ismét újra kezdődött; a vas ember most már
egészen elhallgatott, csak arcza öntudatlan derüjén látszott, hogy
lelkét valami kedves eszme foglalta el, s most mulat legjobban,
észre sem veszi, hogy a fonal lejárt.</p>
<p>Akkor azután azt mondja, hogy:</p>
<p>– Kezdjünk másikat.</p>
<p>Nagy mulatságát találhatja benne.</p>
<p>Az asszonykának most már gombolyítandó selyme is van. Ez
magasabb jele a gyöngédségnek. A népdal is megbecsüli vele a
szerelem rabját, midőn foglyul selyemszálra köti.</p>
<p>– Hanem kedves édes, mikor én kis gyerek voltam, s aztán
czérnatekercset kellett tartanom, nekem akkor a nénéim meséket
szoktak mondani, azzal kárpótoltak.</p>
<p>– Szivesen.</p>
<p>– Tehát: «hol volt, hol nem volt».</p>
<p>– Volt egyszer egy leány, a ki mindig halni készült.</p>
<p>– Aha! Ez aligha az operenczián túl volt. <span class=
"pagenum"><a name="Page_64" id="Page_64">-64-</a></span></p>
<p>– Szüntelen sápadt volt és bóknak vette, ha azt mondták, hogy
olyan fehér, mint a halál.</p>
<p>– Sok nyers kávét és krétát evett bizonyosan.</p>
<p>– Kérem, én mesét akarok mondani, nem emberszólást.</p>
<p>– Hallgatok.</p>
<p>– Néha annyira mentek bizarr eszméi, hogy tánczvigalmakban
fekete szegélyű fehér ruhában jelent meg, fején myrtusz koszorúval,
a hogy a halottakat szokták öltöztetni; melltű gyanánt halálfőt
viselt egy gyöngyszemből faragva, s dicsekedett, hogy keztyűje egy
megholt barátnéja koporsójából való.</p>
<p>– Nem követek el gyöngédtelenséget, ha mosolyogni találok?</p>
<p>– Nagyon kérem, hogy ne tegye azt; igen meg fogná bánni egy
percz mulva.</p>
<p>– Ah, ah. Én ismertem egy embert, a ki abba a hölgybe szerelmes
volt.</p>
<p>– Annál inkább.</p>
<p>– És azután nagyon kiszeretett belőle.</p>
<p>– Ne siessen ön itéletével.</p>
<p>– Dehogy sietek; négy évig tanulmányoztam ezt a pert.</p>
<p>– Mint alperes?</p>
<p>– Hol felperes, hol alperes. Azt a lánykát nekem kellett volna
nőül vennem. – Oh még akkor ön kicsike volt; ilyen piczi leány,
mint az ujjam, akkor tanult tánczolni; fel sem tünt.</p>
<p>– Ön az esküvő előtti napon hagyta oda ezt a leányt.</p>
<p>– E tettem okait, úgy hiszem, soha sem tudta meg senki.</p>
<p>– Azt mondták, hogy ön megtudta, miszerint Hétfalusy Benő, a
leány atyja, sokkal adós, s azért lépett vissza.</p>
<p>– Én rá hagytam a hírt; Vértessy tábornokra olyan jól illett az
a vád, hogy pénzért akart nősülni.</p>
<p>– Önnek azután nagy ellensége lett a Hétfalusy család.</p>
<p>– Sértettek, de nem sebesítettek.</p>
<p>– Ön megbocsátott nekik érte. <span class="pagenum"><a name=
"Page_65" id="Page_65">-65-</a></span></p>
<p>– Nem törődtem velök.</p>
<p>– Mondja, hogy megbocsátott.</p>
<p>– Nem akarok magamnak hízelegni. Elfeledtem őket.</p>
<p>– Már most folytassuk a mesét. Ezt a szegény családot nagyon
súlyos csapások érték ez időkben.</p>
<p>Vértessy arcza nagyon elkomorult.</p>
<p>– Kedves édes, attól tartok, hogy elszakad karomon ez a fonal,
ha ilyen meséket mond. Ne szóljon nekem Hétfalusyék bajáról. Ha
örömük van, engem nem érdekel; ha bánatuk van, arról se tudjak.
Örökké keresve keresték a fátumot, nem csodálom, ha megtalálták; de
nem akarok róla tudni; arra, hogy balsorsukat szánjam, nem vagyok
elég jó; arra, hogy rajta örüljek, nem vagyok elég rossz. Ne erről,
kedves Kornéliám.</p>
<p>Kornélia letette kezecskéiből a gombolyagot, levette férje
karjairól a tekercset s azután mellé ülve a kis zsámolyra, addig
könyörge neki azokkal a kis kezecskékkel, addig simogatá velök
arczát, míg az ismét felderült s megadta magát, mint a jó gyermek,
hogy nem bánja hát, hallgatja a mesemondást.</p>
<p>– Szegény Eliz, igen boldogtalan volt házas életében.</p>
<p>– Pedig vágyai czélját érte el benne.</p>
<p>– Nem értem. Ön, úgy látszik, mesémből többet tud, mint
magam.</p>
<p>– Én csak a boldogságig tudom. Férje volt ifjukori ideálja.</p>
<p>– Ezen csodálkozom. Valahányszor újabb időkben összejött velem,
mindig tele volt panaszszal, hogy minő szerencsétlen; én azt
hittem, hogy Széphalmihoz csak daczból ment hozzá, midőn ön
elhagyta.</p>
<p>– Megsúgok neked valamit, édes kedves, a mit kívülem csak egy
lélek tud még. Te nem fogsz szólani felőle senkinek, mert jó vagy,
az az egy pedig hallgat, mert fél. Az a halvány delnő, a ki úgy
szerette a halált emlegetni, a ki myrtusz-koszorúval járt a
dalidóba, s fehér ruhát viselt fekete szegélylyel, egy vén asszony
házában, egy rossz <span class="pagenum"><a name="Page_66" id=
"Page_66">-66-</a></span> faluvégi viskóban szokott találkozni egy
ifjuval, a ki nem más, mint Széphalmi, mostani férje. A dolog oly
titokban ment, hogy senki sem tudott róla semmit. A megbizott vén,
nem tudom mi okból, épen azon a napon, midőn a hétfalvi kastélyban
voltam már a menyegzőre készen, elárulá előttem e titkot. Úgy volt,
a hogy mondá; az én halavány holdsugárom, midőn mindenki aludt a
kastélyban, pórleány-ruhában, fejét virágos kendővel bekötve,
egyedül suhan át a kert ösvényein a faluvégi házhoz, hol a
kapuajtóban fiatal juhásznak öltözve várt reá kedvese. Oh az régi,
régi viszony volt. Én hallottam őket beszélni. Az első düh
tanácsadására oda akartam rohanni és meggyilkolni mind a kettőt;
hanem lassankint eszemre tértem, elgondolva, hogy nem nagyobb
gyalázat-e az rám, egy katonára, hogy egy nő után leskelődtem, mint
azon nőre, hogy engemet megcsalt? Azután mit tehetett arról, ha
mást szeretett? Igaz, hogy akkor nem kellett volna nekem igérnie
kezét. Kezet szív nélkül, – és becsület nélkül… Nem szóltam semmit,
senkinek egy szót sem. Visszamentem a kastélyba, másnap a leány
atyja előtt olyan anyagi követelésekkel léptem fel, miket tudtam,
hogy az zavart pénzviszonyai mellett nem teljesíthet. Ezen
összevesztünk. A házasság elmaradt. A vendégek szélylyel mentek. A
világ kaczagott. Engem kikiáltottak nyerészkedőnek és sokáig olyan
hírben álltam, hogy ha egy tisztességes leányt nőül kérek,
koczkáztatom, miszerint annak rokonai ajtót mutatnak. Az én kedves
kis Kornéliám bizony nagy lélekerőt tanusított, a mikor hozzám mert
jőni, a ki arról voltam híres, hogy a menyasszonyom elől
megszököm.</p>
<p>– És önnek emiatt tömérdek üldözést kellett kiállania.</p>
<p>– Igen sokat. A Hétfalusyaknak hatalmas rokonai vannak, a kik
mindent elkövettek, hogy az életet kellemetlenné tegyék rám nézve.
Egy unokaöcscse Benőnek a testőrségtől nyilt utczán megsértett.
Ellenem felsőbb helyekre a leggyűlöletesebb sugdosásokat tették;
intézkedéseimben nyiltan gáncsoskodtak; a megyét összeütközésbe
akarták <span class="pagenum"><a name="Page_67" id=
"Page_67">-67-</a></span> velem hozni, bevádoltak fent és alant. Én
védtem magamat és hallgattam. Megvívtam, megfeleltem, türtem és el
nem árultam azon hölgy titkát. Tartogasd azt szivedben kedves
édesem, a hogy én tartogattam eddig.</p>
<p>Kornélia megcsókolta férje nyilt, magas homlokát.</p>
<p>– Tehát ez is büntetés volt szegény Elizen, hogy a kiért
epedett, midőn megnyerte, az által lett boldogtalan. Széphalmi
csapodár volt.</p>
<p>– Kedves Kornéliám, a szerelemhez becsülés is kell. Mikor
Széphalmi elvette nejét, már akkor csak a nő kétségbeesése
kényszerítette rá. Sokszor beszélték, hogy Eliz úgy tánczol a
dalidókban, mint a ki el akarja magát ölni, s mikor leghevültebb
állapotban van, jéghideg vizet iszik. Az akkor már nem volt színlés
többé. Minő jelenetek történtek otthon közte és atyja között, azt
én nem fürkésztem, hanem azt jól tudom, hogy a leány egy napon
egyenesen Széphalmi házához ment és valami borzasztó dologgal
fenyegette, azon esetben, ha őt nőül nem veszi. Azt, hogy mivel
fenyegette Eliz egykori kedvesét, én te neked soha meg nem mondom,
mert az a te tiszta szép kedélyedet nagyon feldulná, arra a te
szivedben nincsen eszme; hanem annyi bizonyos, hogy Széphalminál
erősebb ok volt a félelem, mint a szerelem, mely őt oltárhoz
vezette. Hanem én mégis úgy tudom, hogy a házasság nem maradt áldás
nélkül: két gyermekök van.</p>
<p>– Csak volt.</p>
<p>– Ah. Meghaltak?</p>
<p>– Borzasztó sors nehezült az egész családra. A kis leány,
atyjának kedvencze, egyszer minden nyom nélkül eltünt s a másik
gyermeket, midőn anyja betegágyánál virasztott, a villám megütötte
anyjával együtt.</p>
<p>A tábornok megrendült e szóra. A vasember szíve reszketett.</p>
<p>– Boldogságos Isten…</p>
<p>– Az öreg Hétfalusyt félig megütötte a szél, a mint e csapások
érték. <span class="pagenum"><a name="Page_68" id=
"Page_68">-68-</a></span></p>
<p>– Nem, nem érdemelt ennyi szenvedést. A sors szigorúbb hozzá,
mint a hogy érdemelte.</p>
<p>– És még ez nem volt elég, te ismerted Hétfalusynak azt a fiát,
a kit katonaságra adott?</p>
<p>– Ismertem. Heves fiu volt. Háborúban talán jó katona lett
volna.</p>
<p>– Ez Lengyelországban összeveszett kapitányával és rajta ment s
pisztolylyal rálőtt.</p>
<p>– Ez nagy baj, igen nagy baj, szólt a tábornok, olyan erősen
összeszorítva ökleit, hogy ha akármi lett volna bennök, csakugyan
összetörött volna.</p>
<p>– E tény után azonban a fiu megszökött.</p>
<p>– Ez még gonoszabb, mormogá a tábornok s még erősebben szorítá
össze azokat a vasöklöket.</p>
<p>– S ha jól tudom, ez már harmadik szökése.</p>
<p>A tábornok homloka izzadni látszott, kezével végig akarta azt
törülni, de nem lehetett, mert öklei nagyon össze voltak szorítva s
az nem jutott eszébe, hogy azokat ki is lehetne nyitni.</p>
<p>– Kérem önt, kedves Kornélia, ha tud ön valamit arról, hogy ez a
fiu hol van, arról nekem ne szóljon semmit. Tudja, hogy ezt nekem
nem szabad hallanom.</p>
<p>– Pedig nagyon hamar meg fogja ön tudni: a szerencsétlen fiu
épen azon a napon, a midőn testvére és annak fia koporsóban
feküdtek, jelent meg az apai háznál.</p>
<p>– Akkor már el van fogva, kiálta sebesen a tábornok.</p>
<p>– Hogyan gondolja ön ezt?</p>
<p>– Mert akkor tulajdon apja szolgáltatta kézhez!</p>
<p>Kornélia bámulva nézett férjére.</p>
<p>– Nemde úgy van, a hogy mondom? szólt ez indulatosan, felállva
helyéről; Hétfalusy kiadta szökevény fiát, erre esküdni merek,
mielőtt valaki tudtomra adná.</p>
<p>Kornélia csüggedten mondá:</p>
<p>– Valóban úgy történt.</p>
<p>– S hogy tudhatod te ezt elébb, mint nekem jelentve lenne?
<span class="pagenum"><a name="Page_69" id=
"Page_69">-69-</a></span></p>
<p>– Szolgabiró nagybátyám mondá, ki kocsin jött onnan, míg a
szökevényt gyalog kisérik fel.</p>
<p>– Ide, ide, én hozzám; hörgé nyugtalanul a tábornok és elsáppadt
bele. Nekem fogják átadni. Nekem kell itéletet mondanom rá!</p>
<p>Úgy félt, úgy irtózott attól a gondolattól.</p>
<p>– Rosszabb mesét nem mondhattál volna nekem, mondá a tábornok,
visszatérve nejéhez s annak szelíd fejecskéjét ölébe véve. Ez
nagyon szomorú mese volt.</p>
<p>– De a vége még hátra van.</p>
<p>– És az a legszomorúbb benne, hogy a vége az én kezemben
van.</p>
<p>– Én azt hiszem, jó helyen van.</p>
<p>– Hogy mondhatod ezt? Nem személyes ellenségem-e az egész
Hétfalusy család? Nem kell-e emlékeznem arra, ha mindent
elfelejtettem is, hogy bántalmaztak téged: maga ez a szeles fiu
nyilt mulatságban megsérte, mint nőmet, és most őt, a család utolsó
ivadékát, a sors úgy veti elém, mint birája elé, a kinek halált
kell mondani rá! Az egész világ azt fogja hinni, hogy örültem a
szomorú alkalomnak, melyben magamért véres, példás boszút állhattam
ellenségemen. Hogy bitófára itéltem ellenségem fiát, mert
szomjaztam vérét! S te azt mondod, hogy ez jól történt így.</p>
<p>– Azt mondom. Én meg vagyok abban nyugodva, hogy te meg fogod őt
menteni.</p>
<p>– Én? kérdé a tábornok, s bámulva nyitá fel nagy kerek szemeit.
Az lehetetlen.</p>
<p>– Én azt hiszem, hogy Vértessy tábornok, a szigorú, hajthatlan
férfi, a kit tisztelői és haragosai vas-embernek hínak, a ki soha
semmi rokonáért, barátjáért a fegyelem szabályaiban kedvezést nem
tanusított, mindent el fog követni, hogy egyszer életében kivételt
tegyen a törvény szigora alól, hogy megmentse ellensége fiát. Oh én
ismerem ezt az urat jól: bizonyosan tudom, hogy így fog cselekedni.
<span class="pagenum"><a name="Page_70" id=
"Page_70">-70-</a></span></p>
<p>– Az lehetetlen, az lehetetlen. Ha testvérem volna, sem
menthetném meg ily balhelyzetben.</p>
<p>– Testvéredet nem; de ezt igen. Én meg vagyok abban nyugodva,
hogy te addig meg nem nyugszol, a míg a szerencsétlen ifju
megmentésére valami módot ki nem gondolsz.</p>
<p>És a midőn ezt mondta, olyan jól tudott olvasni annak a
vas-embernek a szíve, lelke mélyében.</p>
<p>A tábornok nyugtalan kedélylyel hagyta el neje szobáját; de a
mint kilépett abból, már akkor arcza e nyugtalanságról nem
tanúskodott.</p>
<p>Az ordonnance ott állt az előszobában akkor is és sarkon
fordulva tábornoka felé, átnyújtá neki a keblébe dugott pecsétes
levelet.</p>
<p>Az volt a hivatalos tudósítás a szökevény elfogatásáról.</p>
<p>A tábornok inte a katonának, hogy elmehet.</p>
<p>Azután szobájába vonult, kiteríté maga elé az iratot, hozzá ült,
fejét két tenyerébe hajtá, és sokáig, sokáig küzdött nehéz,
lélekfárasztó gondolataival.</p>
<h2>VIII. A LENGYEL NŐ.</h2>
<p>– Ki van itthon? kérdé egy erős csengő hang a hóhér lakában,
mialatt egy szürke köpenyegbe burkolt alak lépett be a
konyhaajtón.</p>
<p>A tűzhely mellett Iván és az asszony ültek, odakünn sötét
zivataros éjszaka volt; az idő tíz óra körül és minden ajtó
zárva.</p>
<p>A férfi és a nő csak bámult az idegenre és nem felelt neki.</p>
<p>– Ki van ide haza? kérdé ez újra, közelebb lépve a tűzhöz,
melynek lobogó fényénél szép ifju, síma arcza látható lőn, élesen
rajzolt szemöldeivel, vékony, de erőteljes ajkaival s bátor
sasszemeivel, a mik merészen tekintének az emberek arczaiba.
<span class="pagenum"><a name="Page_71" id=
"Page_71">-71-</a></span></p>
<p>A nő és a férfi egymás szemeibe néztek. Iván szinte kérdezé
felelet helyett:</p>
<p>– De hogy jöhet ide be valaki?</p>
<p>– A keritésen szöktem be; válaszolt az idegen, minden kinálás
nélkül leülve a tűzhely mellé. Zárva volt az ajtó. Kétszer,
háromszor zörgettem, nem nyitotta ki senki; kénytelen voltam
vele.</p>
<p>– Hát a kutyák? kérdé hüledezve a házi nő.</p>
<p>– Nem bántottak. Én tudok az ebekkel beszélni. Van valami módom.
Gonosz zivataros idő van, az eső csak úgy szakad. Nem várhattam
odakünn sokáig.</p>
<p>– De hallja, mit akar itt? Kérdé a nő csaknem félelmesen
tekintve az idegen arczába.</p>
<p>– Azt majd megmondom kedvesem. Előbb adjon egy pohár vizet;
erősen szomjazom.</p>
<p>A nő önkénytelenül kényszerítve érzé magát engedelmeskedni.</p>
<p>– Te meg barátom, terítsd le addig a köpenyemet ide a tűzhely
mellé; szólt Ivánhoz fordulva s leteríté nyakából a bő köpenyt,
melyről csurgott a víz.</p>
<p>A nő és a férfi mintegy megigézve teljesíté parancsait.</p>
<p>Köpenyét letéve, karcsú, idomzatos termetet láttatott az idegen,
mely férfinak nagyon is gyöngédnek tetszett, kezei finomak és
fehéreknek látszottak, a mint a nyújtott poharat elvette.</p>
<p>– Ez valami asszony, suttogá a hóhér neje Ivánnak, gyanusan
összevont sűrű szemöldei alól kémlelve az ismeretlent.</p>
<p>Azután közelebb lépett hozzá s jól szemei közé nézve, mondá
neki:</p>
<p>– Galambom. Maga úgy látszik, hogy nem jó járatban van. Kit
keres?</p>
<p>– A gazdát, felelt az idegen röviden, s a tűzhelyre
könyökölt.</p>
<p>– Maga tán azt gondolja, hogy ez a ház vendégfogadó, hogy úgy a
város végére esik. <span class="pagenum"><a name="Page_72" id=
"Page_72">-72-</a></span></p>
<p>– Nem gondolom, szép asszony. Itt Zudár gazda lakik, a
becsületes révészmester.</p>
<p>– Révészmester?</p>
<p>– No igen; a ki ebből a világból a másikba átszállítja az
embereket.</p>
<p>– Honnan ismeri a gazdát?</p>
<p>– Én soha sem láttam, hanem azért jól ismerem. Most nem lehet
vele beszélni ugy-e bár, mert már imádkozni ment s rendesen egy
óráig szokott imádkozni, s azalatt nem jó őt háborgatni. Önök is
azért húzódtak ki ide a konyhába. Ön szép asszony Zudár uram
felesége, nemde, s ez a fiatal ember itt a legénye. Én jól ismerem
önöket is.</p>
<p>– De hát maga kicsoda? Szóljon. Mit akar? kérdé a nő
szorongva.</p>
<p>– Azt majd megmondom a gazdának odabenn, ha elvégezte
ájtatoskodását. Mielőtt lefeküdnék, ki szokta sütni puskáit; akkor
majd bemegyek hozzá. Üljön le addig mellém. Nézze, elférünk ketten
is a lóczán, beszélgessünk egyről, másról.</p>
<p>Az idegen leemelte kerek kucsmáját fejéről, s hosszú fekete haja
tömött fürtökben göndörült alá vállaira.</p>
<p>– Ez nő. Ez nő. Suttogá egymásnak Iván és a házi asszony.</p>
<p>Az utóbbi most már merészebben közelíte a rejtélyes alakhoz, s
helyet foglalva mellette, elkezde vele beszédbe elegyedni.</p>
<p>– Mi dolga lehet magának az én urammal?</p>
<p>– Ej, kedves jó asszony. Maga is mindig mást kérdezget, mint a
mit kellene. A helyett, hogy azt kérdezné tőlem, nem vagyok-e éhes,
vacsoráltam-e már? Pedig erre igen hamar tudnék felelni.</p>
<p>A nő fölkelt nagy duzzogva s valami fali szekrényből egy tál
lepényt vett elő, s az idegen elé hozta.</p>
<p>– Ha nem utál a bakó tányéráról enni, uram!</p>
<p>– Ejh, hagyja azt. Hátha én magam is az vagyok. <span class=
"pagenum"><a name="Page_73" id="Page_73">-73-</a></span></p>
<p>– Ah, persze. Ezekkel a fehér, puha kezecskékkel; nem is
olyanok, mintha férfi kezei volnának.</p>
<p>De a mint e szavakat kimondta, egyszerre el is sikoltotta magát
a némber, mert a tapogatott fehér kacsók egyike úgy megszorítá
vastag, húsos tenyerét, hogy csontjai is ropogtak bele.</p>
<p>– Ez férfi, hogy a sátán vigye el, férfi; suttogá a nő sziszegve
Ivánnak. Olyan a keze, mint a vasfogó.</p>
<p>Az ismeretlennek igen jó étvágya volt. Hagyott is, nem is a
tányér fenekén valamit.</p>
<p>– Ejnye, pedig ezt tán nem is kellett volna mind elfogyasztanom.
Alkalmasint valaki számára volt eltéve, a ki még nincsen
itthon.</p>
<p>– Oh csak tessék. Mi már mind vacsoráltunk.</p>
<p>– Tehát senki sem hiányzik a családból? Vannak önnek
gyermekei?</p>
<p>– Igen, felelt a nő, de szemeit nem merte az idegenre emelni.
Van egy leányom.</p>
<p>– Tulajdon, saját gyermeke?</p>
<p>A nő tétovázva kétszer is az idegenre tekintett, a szó kétszer
is megakadt a torkán:</p>
<p>– Igen, saját gyermekem.</p>
<p>– Hát több legénye nincs Zudár gazdának, csak ez az egy?</p>
<p>– Nincs. Minek volna?</p>
<p>– Hogy győzheti másod magával a mesterségét? Hisz az annyi
mindenféle dolgot ad.</p>
<p>– Lelkem! ne beszéljen a hóhér mesterségéről.</p>
<p>– Miért nem? Üzlet az is, mint a többi. Csak olyan tisztességes,
mint akármi más. Sőt annál jövedelmesebb, minthogy olyan kevés
ember adja rá magát. Látja, én nekem épen ez a szenvedélyem. Én
most csak azért jöttem, hogy ha megegyezhetem Zudár gazdával,
megveszem tőle mesterségét, a mit ön úgy utál, szép asszony.</p>
<p>A hóhér neje bámulva és kétkedve nézett a beszélőre s gyanakodva
hebegé: <span class="pagenum"><a name="Page_74" id=
"Page_74">-74-</a></span></p>
<p>– De ilyen fiatal ember létére?</p>
<p>– Oh, galambom, ne gondolja ám, hogy én minden a mesterséggel
járó alkalmatlanságban gyönyörűségemet akarom találni; én tartani
fogok több segédet, magam benn a városban lakom, ott ülök az első
vendéglőkben, kávéházakban; ki mondja rólam, hogy mi vagyok?
Gavallér vagyok. Csak akkor lépek hivatalomba, ha megillető
végrehajtás vár reám: valami csinos nyakazás s más efféle. Oh én
nagyon vígan fogok élni mellette.</p>
<p>Zudárné úgy érzé, hogy testét borzongatja valami. Nem mert az
idegenre többet pillantani.</p>
<p>– Hanem ez baj, hogy nincs több most egy legényöknél. Úgy
látszik, önök nagyon elhanyagolták ez üzletet. Azt restelem. Nehéz
lesz újra jó lábra állítani. Nem is volt több ez egynél?</p>
<p>– Volt. Igen. Rebegé önkénytelen kényszerítve Zudárné.</p>
<p>– Hát azt miért eresztették el? kérdé az ismeretlen, mialatt a
tűzből egy parazsat rántott ki finom mutatóujjával, azt puha
tenyerébe felkapta, megrázogatta, s kisded pipájába helyezé.</p>
<p>A nő és Iván egymás szeme közé néztek, mintha
összeszólalkoznának adandó feleletért, azután a nő sebesen
válaszolt:</p>
<p>– Elment maga jó szántából, megutálta a szép mesterséget.</p>
<p>– Hm. Bohó ember lehetett. Hát azután jobb dolga van most?</p>
<p>– Azt nem tudom, felelt durczásan a némber, én csak nem járhatok
valamennyi elment legényem után, hogy mi lett belőle? Megunta s
mást kezdett.</p>
<p>– Önnek tökéletesen igaza van, szép asszony. Nem minden ember
való erre a mesterségre. Kell már arra valami hajlamnak lenni az
emberben. Én például soha sem fogadnék meg olyan embert, a ki
valami börtönben nem ült még, a ki úgy öt-hat évet két-három izben
ki nem töltött <span class="pagenum"><a name="Page_75" id=
"Page_75">-75-</a></span> a hüvösben; mert a többi mind
visszakivánkozik a szép társaságokba, mindjárt a városban akar
lakni. Mindjárt azon sóhajtozik, hogy ő érte kár, hogy ő nagyon jó
ehhez az állapothoz. Az ilyen embereket nem szeretem.</p>
<p>– A ki erre a mesterségre való, az már korán kimutatja a foga
fehérit; azok a gyerekek, a kik a verebek szemeit kiszúrják, a kik
a denevéreket szétfeszítik, a kik a kis kutyákat szeretik nyíllal
lövöldözni, azokból lehetne jó legényeket nevelni nekünk.</p>
<p>– Az való igaz.</p>
<p>– Hallja, maga valami hóhér fia lehet, hogy úgy ismeri az
állapotokat.</p>
<p>– Eltalálta, bizony az vagyok; az apám is az volt, az öreg apám
is; firól-fira szállt nálunk a mesterség.</p>
<p>– Hová való?</p>
<p>– Lengyelországba, Rochowban lakik az apám. Ugy-e venni észre
beszédemen, hogy lengyel vagyok?</p>
<p>– De az arczán is.</p>
<p>– Megosztoztunk a bátyámmal; ő a rochowi mesterséget kapta,
engem pedig készpénzzel kifizetett, hogy keressek magamnak másutt
állomást. Én azt hallottam, hogy a hétfalusi gyepmester már megunta
a hivatalát; öreg ember ugy-e bár? No no, maga bohó menyecske,
azért ne fortyanjon fel. Elég öreg embernek van szép fiatal
felesége. Aztán nem baj az. Csak azért kérdeztem, hogy öreg
ember-e? mert akkor valószinűbb, hogy inkább kiván nyugalomra
térni.</p>
<p>– Biz ifj’úr, annyira utálja az a mesterségét, mint a hogy csak
valaki méltán utálhatja azt.</p>
<p>– Pedig az nagyon mulatságos. Én sokszor bementem Lembergbe,
gavallérosan felöltözve, melltűvel nyakkendőmben, arany
óralánczczal, kis halhéj pálczikával a kezemben, elbolondítottam
két-három asszonyt, bevezettettem magamat a legfényesebb
társaságokba; s az volt azután a mulatság, mikor megtudták, hogy ki
vagyok? <span class="pagenum"><a name="Page_76" id=
"Page_76">-76-</a></span> Hahaha! Mint sápadtak el az emberek, hogy
álltak hajok szálai az ég felé.</p>
<p>– Nem ugratták meg azután?</p>
<p>– De biz egyszer egy fiatal kadét párbajra is kihívott. Magasabb
rangú tisztnek nem illett ilyen emberrel megvívni, azok legfeljebb
kiugrattak az ablakon. Ez egy magyar fiu volt, a kinek meg is
igértem, hogy megjelenek a kitüzött helyen. De biz az várhatott rám
sokáig. Szeretek vért bocsátani, de csak úgy, ha engem nem
bánthatnak.</p>
<p>Mind a hárman kaczagtak ez ötleten.</p>
<p>– De hallják csak, még folytatása is van ennek a mesének. Az én
apámnak az a jó szokása volt, hogy senkit sem szeretett úgy
legényül fogadni, mint szökött katonát. Tudta, hogy az ilyen fajta
ember nem kivánkozik a világba. Hát egyszer ki toppan be hozzá,
este későn, sárosan, rongyosan? Az én hadapródom, a ki velem
párbajt akart vívni. A szeretője miatt rálőtt a kapitányára s e
miatt szökni kellett szegénynek.</p>
<p>A nő és Iván önkénytelen rezzenéssel néztek egymás szeme
közé.</p>
<p>– Képzelhetik, hogy kaczagtam szegény fiun, a hogy megismerém.
Valahányszor elém került azután, mindig azt kérdezém tőle: «no hát
vívunk-e párbajt?» Nem is állhatta sokáig a vexát, megszökött
harmadnapra, s nem tudom, hová lett szegény? Bizonyosan főbelőtték
azóta.</p>
<p>– Ha még nem tették is, de aligha van messze tőle, szólt
Iván.</p>
<p>– Sz-sz-sz! sziszegett a némber feddő figyelmeztetéssel.</p>
<p>Az ismeretlen nem látszott ezt észrevenni.</p>
<p>E perczben hangzottak a bakó ablakából a lövések. Éjszakára
mindig ki szokta lőni fegyvereit, hogy azokat újra megtöltse. Attól
tart, hogy nappal valaki hozzájok férhetett s vagy a golyókat
szedte ki, vagy a lőport nedvesítette meg. Nem érzi magát
biztosságban saját házánál, s szobája ajtaját be szokta zárni,
mielőtt lefekszik. <span class="pagenum"><a name="Page_77" id=
"Page_77">-77-</a></span></p>
<p>– No most beszélhet vele, ha akar, mondá a némber. Majd mindjárt
kijön a leánya, szokás szerint vizet visz be neki éjszakára, attól
beizenhet, hogy itt van, és szólni akar vele.</p>
<p>Nemsokára nyilt az ajtó, egyik kezében égő mécsessel, másikban
üveg-korsóval kilépett rajta a holdfehér leányka; olyan csendesen,
mintha félne zajt költeni; szép szőke fürtei le voltak már bontva
éjszakára s szabadon tévedeztek sima hóvállain, apró, mezítelen
lábacskái csak csókolni látszottak a földet, nem rajta járni.</p>
<p>Az ismeretlen bámuló gyönyörrel nézte a szende gyermeket, ki őt
nem látszott észrevenni a félhomályban, midőn mellette elsuhant, a
tornáczon keresztül sietve a kútra.</p>
<p>– Ez a kegyed tulajdon gyermeke, szép asszony? kérdé az
ismeretlen, bátor sasszemeit a nő szemeibe villantva.</p>
<p>– Igen, tulajdon gyermekem.</p>
<p>– Milyen szőke és milyen halavány.</p>
<p>A némber kaczagott.</p>
<p>– Én pedig milyen barna és milyen piros vagyok.</p>
<p>És azután újra kaczagott.</p>
<p>Az ismeretlen arcza mélyen elpirult. Esküdni lehet rá, hogy nő!
Ez a szemérem pírja az arczon.</p>
<p>Nehány percz mulva visszatért a gyermek, a telt korsóval
kezében.</p>
<p>– Kedves leánykám, szólítá meg őt az idegen, nyájas szeretetteli
hangon.</p>
<p>A gyermek összerezzent.</p>
<p>– No! mit ijedezel? förmedt rá a némber. Nem hallod, hogy ez az
úr beszélni akar veled? Jól félj, leharapja az orrodat.</p>
<p>Azzal durván megkapta a gyermek kezét s oda rántá őt az
idegenhez.</p>
<p>Az gyöngéden megsimogatta a leányka fejecskéjét.</p>
<p>– Ne félj tőlem kis leánykám, semmit se félj. Hogy hívnak?
<span class="pagenum"><a name="Page_78" id=
"Page_78">-78-</a></span></p>
<p>A némber felelt:</p>
<p>– Böske.</p>
<p>– Ah; minek Böske? Ilyen durva nevet választani ilyen gyöngéd
gyermekhez. Elizke, én úgy foglak hívni, hogy Elizke. Egy névből
van mind a kettő.</p>
<p>– No no, csak bolondítsa az úr is, nem eleget bolondítja már az
apja? Paraszt ember leányát Erzsunak hívják, meg Böskének; úri
kisasszonyok neve Eliz, Lizinka. No erre ne hallgass te! Hanem
eredj be és mondd meg az apádnak, hogy egy úr van itt
Lengyelországból, a ki mindjárt akar vele beszélni, hát addig le ne
feküdjék.</p>
<p>A gyermek félve csúszott ki az idegen kezéből, ki alig akarta
elereszteni apró kezecskéit és sietett apja szobájába.</p>
<p>Az idegen rendbeszedte öltözetét, haját két felől lesimítá
halántékaira, miáltal arcza szelid, nyájas küllemet vőn fel, s
halkan bekoczogtatott az ajtón.</p>
<p>– Szabad; hangzék belülről a mély, melancholikus hang.</p>
<p>Az ifju ismeretlen benyitott s gondosan becsukta maga után az
ajtót.</p>
<p>A mint az ajtón belül volt, egészen eltünt arczáról az iménti
könnyelműség kérkedő mosolya; a szilajon hányt-vetett fej szeliden
hajolt meg; a vékony ajkakon, a fátyolozott szemeken áhitatos ihlet
vonult el; egész termete keskenyebbnek látszék, vállai összébb
huzódtak, melle behajlott; az egész arcz és alak egy kegyes
missionarius jellegét viselte magán.</p>
<p>Valóban egy kegyes missionarius állt a bakóval szemben.</p>
<p>A herkulesi ember reszketve kelt föl előtte s kezével
aggodalmasan keresve leánykája kezét, alig hallható szóval kérdezé
az idegentől, hogy mit kiván tőle? Talán nem is érthette az, olyan
lassan mondta.</p>
<p>– Áldás, békesség e házra; szólt az ismeretlen szelid,
malasztteljes hangon.</p>
<p>– Amen. Amen. Sietett utána mondani a bakó. <span class=
"pagenum"><a name="Page_79" id="Page_79">-79-</a></span></p>
<p>– Szálljon a te szivedbe az ég kegyelme, fiam, szólt az ifju az
ősz emberhez, áldóan nyujtva felé kezet.</p>
<p>– Ön lelkész? lelkipásztor? rebegé a bakó. Valóban egész külseje
azt bizonyítá.</p>
<p>Zudár Péter lehajlott az ifju kezéhez és megcsókolá azt. Nem
mert kezével hozzá nyulni, csak ajkaival érinté azt.</p>
<p>– Lelkész az én házamban? Leánykám, vezesd kézen fogva a jó urat
a karszékhez, ültesd le; a te kezeid szép tiszták, hozzá érhetnek.
Oh az én házamban lelkész? Soha nem remélhettem ezt.</p>
<p>– Én messze földről jövök, szólt az ifju ismeretlen, leülve az
előre tolt karszékbe, míg a vén bakó levett föveggel állt előtte,
nagy izmos kezeit összetéve: a kis leányka karjába öltve kezeit,
állt mellette.</p>
<p>– Én messze földről jövök, nem is vagyok e nemzetből való, bár
nyelvét czéljaimhoz képest elég érthetően beszélem. A szent hit
hajdani követei egyszerre nyerték az égből az idegen nyelvek
ismeretét, nekünk méltatlanabb utódoknak sok fáradsággal kell
megszereznünk azt, hogy szólhassunk minden nép nyelvén, hirdetve
nekik az ég vigaszait. Én Angliából jövök. Tagja vagyok egy ájtatos
társulatnak, mely nevezi magát az «égi vigasztalásról». A mi
czélunk az, hogy fölkeressük a szenvedőket a társadalom minden
osztályaiban, minden rétegeiben, és igyekezzünk velök a menyei
vigasztalást közölni, melyet oly ingyen osztogat az Isten minden
tört szivűnek. Az emberiség minden osztályait külön küldötteink
járják be, a kik szüntelen egynemű rétegben forogva, annak
általános szenvedéseit okaikkal és orvoslataikkal jobban
kitanulhatják. Egyik a paloták urai, másik a gunyhók lakói közt
jár, mert mindegyiknek más szenvedése van, és mindegyiknek nehéz a
magáé. Egyik választá vigasztalása köréül a börtönöket, másik a
családélet titkos bánatát, vagy a munkás osztályok nélkülöző
tömegeit; némelyek a bukott kereskedőket választák ki lelki
betegeikül, mások a halálra itélt rabokat: – nekem jutottak a
bűnösök rémei, a bakók. <span class="pagenum"><a name="Page_80" id=
"Page_80">-80-</a></span></p>
<p>Az idegen szilárd tekintettel nézett e szavaknál a férfi
arczára, ki lesütött szemekkel, rebegő ajakkal állt előtte.</p>
<p>– Nyolcz év óta járok e saját világban; folytatá az ifju.
Megmértem a legmélyebb sebeket és a legmagasabb bánatot. Ez osztály
szenvedése többnyire mindenütt hasonló. Némelyik jobban tudta
titkolni, másik kevésbbé. Vannak hideg, hozzájárulhatlan kedélyek,
zárkózott szivek, mikhez nehéz férkezni. Vannak könnyelmű,
kicsapongó, szenvedélyes lelkületek, a kik külső vigságban, borban,
gyönyörben hiszik a kábulást feltalálhatni. Vannak ismét daczos,
kérkedő jellemek, a kik pompáznak azzal, a mi másoknak félelem, de
a szív fenekén ugyanaz a féreg mindenütt. Egyik elhal fiatal
korában, másik megőszül s késő vénséget ér. Ugyanaz a féreg ölte
meg az egyiket, a mely a másikat nem engedte meghalni. Ismertem
olyat, a ki bármenyit ivott, nem birt ittas lenni soha; ismertem
másikat, a ki irtózott a bortól és nappal is álmokat látott. A baj
egy. És az Isten irgalma is egy.</p>
<p>– Az Isten irgalma is egy. Rebegé utána a férfi.</p>
<p>– Ha ez irgalom végtelensége nem fedné be a földet, ki mentené
meg az itélettől mindazokat, a kik élnek. Ha egy napon azt mondaná
az úr: «igazság legyen irgalom helyett a földön!» nem lángoknak
kellene összecsapni fejünk fölött, a mik mindent megemészszenek? Az
úr nem a külszínre, hanem a szivekbe néz, elitéli ő a
templomajtóban alamizsnát osztó kegyest, azon bűneért, mit az
lelkében gondosan eltakart és fölemeli a tört szivű bűnöst, ki
elbukott a kisértés alatt.</p>
<p>A bakó lassanként térdre ereszkedék az ismeretlen széke mellett,
s két összetett kezét oda tevé annak kartámjára.</p>
<p>– Mi vagyunk mi? Erőtlen eszközök egy világépítő hatalom
kezében. Nagyobb ő előtte az alázatos erőtlen, mint az erejére
büszke, kedvesebb a megtért bűnös, mint az erkölcseivel kérkedő.
Ajándék volt minden, a mit birunk és minden az ő urához tér vissza.
Porrá lesz az erő, üres <span class="pagenum"><a name="Page_81" id=
"Page_81">-81-</a></span> hang az érdem; csak az úr kegyelme az, a
mi örökkön él. Az ég mindenki előtt nyitva van, a ki azt
keresi.</p>
<p>Az ifju szeliden érinté az öreg ember kezeit, míg az remegve
akarta azokat visszavonni.</p>
<p>– Oh uram, ne érintsd az én kezeimet.</p>
<p>Az ifju erővel megfogta azoknak egyikét s oda voná magához, hol
a kézre, hol az ember arczára tekintve.</p>
<p>Egyik kezének finom mutatóujjával a férfi homlokára
mutatott.</p>
<p>– Itt egy ráncz keresztülszeli a másikat. E baljóslatú kereszt a
homlokon a szív nehéz tusáját jelenti. A te kezed azért remeg az
enyimben, mert ártatlan vér foltjait érzed rajta.</p>
<p>– Igen, igen! hörgé az erős ember, eltakarva arczát kezében.</p>
<p>– Te kivégezél egy elitéltet, a kinek ártatlansága később
napfényre jött.</p>
<p>– Úgy van. Szivembe látsz. Úgy van minden.</p>
<p>– És ez a gondolat most nem birja elhagyni lelkedet, ott van a
helye homlokodon.</p>
<p>A bakó homlokán mélyen látszott e perczben az egymást keresztté
vágó baljóslatú redő.</p>
<p>Az ifju odatevé hűs kezét égő homlokára a férfinak.</p>
<p>– Pedig ki tudja, miért rendelte azt így az úr? Ki tudja azt,
hogy a vaktában kivégzett nem érdemelte-e meg büntetését? Nem
volt-e gonoszabb szivében, mint az, ki a vértettet végrehajtá; nem
óhajtá-e apja halálát, gonoszabbul vétkezve, mint az, ki ez óhaját
teljesíté? Keleten egy bölcs király egykor tizenkét rablót
akasztatott fel az országút mellé s őröket rendelt éjszakára oda, a
kik a hullákat őrizzék. Az őrök elaludtak s azalatt a rablók társai
fővezéröket levágták a kötélről és ellopták. A felébredt őrök
büntetéstől féltökben egy azon jövő pórt akasztának a hiányzó hulla
helyébe. Egy ártatlan embert. És ime, a midőn a pór öszvérén
megvizsgálták a málhát, abban egy meggyilkolt utas véres tetemeit
lelék meg. Ez volt az Isten <span class="pagenum"><a name="Page_82"
id="Page_82">-82-</a></span> itélete! – De hátha valóban ártatlan
volt az ifju, a ki igaztalanul öletett meg? Ah, ki mondja akkor
azt, hogy a halált büntetésül osztogatja az ég? Hátha jutalmul volt
az ráküldve. Rég időkben egy istenfélő pár ikerfiainak Istenhezi
hűségeért a legnagyobb jutalmat kérte az égtől, s reggelre halva
voltak mindketten. Ki tudja, minő sorstól őrizé meg az ég e
csapással? Nem lett volna-e silány, elvetemült? nem veszett volna-e
el nyomorban, elkárhozottan? nem lett volna-e egykor öngyilkossá?
nem veszett volna-e ugyanazon vérpadon méltán, megérdemelve
halálát? Erre csak az felelhet, ki a meg nem történt jövendőket
tudja. Mi pedig homály által látunk, és tükörből csupán, s még azt
sem tudjuk, mikor sirjunk, mikor nevessünk.</p>
<p>Az ifju elvevé kezét az öreg homlokáról s ime azon el volt
simulva a gonosz ráncz, a bakó könyes szemekkel tekintett fel a
magasba s kezeit összetéve ziháló nagy mellén, halkan kezdé el
rebegni:</p>
<p>«Mi atyánk Isten, ki vagy a mennyekben.»</p>
<p>Az ismeretlen ifju felemelé őt gyöngéden az «amen» után, a kis
halvány leányka átölelte a vén ember karját, úgy simula hozzá.</p>
<p>– Nem az ég irgalmát hirdető angyal-e ez itt körüled? szólt az
ifju a szép gyermekre mutatva. Nem úgy küldötte-e őt az ég le
hozzád, tudtod, sejtelmeden kívül; anélkül, hogy tudnád: honnan
jött?</p>
<p>A férfi megtépte keblén ruháját és azt mondá:</p>
<p>– Olvass szivemben. Te mindent jól tudsz, uram.</p>
<p>Az idegen most a leánykához fordulva, őt szólítá meg nyájas,
bizalomgerjesztő szóval.</p>
<p>– Jó gyermekem, szólj odakint a cselédnek, hogy lovamat, mely a
kapun kívül maradt, vezesse be valami födél alá, ne ázzék kint a
zivatarban.</p>
<p>– Majd magam bevezetem, szólt a gyermek és enni, inni adok
neki.</p>
<p>– Köszönöm leánykám. <span class="pagenum"><a name="Page_83" id=
"Page_83">-83-</a></span></p>
<p>A kis Erzsi valamit keresgélt a falszekrényben, s ezt kötényébe
rejtve, ment ki.</p>
<p>Az idegen utána nézett, míg az kilépett az ajtón; azután
ünnepélyes csend maradt a szobában, az ifju hallgatva nézett az
öregre, mintha várná, hogy beszéljen.</p>
<p>Zudár Péter kis idő mulva az ajtóhoz lépett, s kinyitá azt; a
konyhában sötét volt már.</p>
<p>– Alszanak már, suttogá félig az idegenhez, félig magához
intézve szavát. Az asszony aludni ment; a legény a lovakhoz; a
gyermek kinn fog maradni a konyhában, valami dolga lesz; már tudom.
Van időnk beszélni, jó uram. Kinn éjszaka van és zivatar; úgy sem
bocsátanám önt ma tovább.</p>
<p>– Üljön mellém.</p>
<p>Az öreg csak unszolásra fogadott szót és leült az ifju
mellé.</p>
<p>– Én vén vagyok uram, de hajam igazat mond: nagyon sokat éltem.
Apám is bakó volt, nagyapám is az. Úgy maradt rám a «mesterség»
örökségül. Ifjabb férfiéveimben könnyelmü, szilaj valék; szerettem
a tivornyát, a bort, az örömöket. Valami nehéz, kimondhatatlan
teher nyomta szivemet örökké, valami elkábító sötétség, a mit űztem
volna magamtól, a hogy tudtam. Ez a nehéz léleknyomás, ez a
fárasztó homály mindig kínzóbb kezdett lenni rám nézve, a hogy az
évek szomorú emlékei szaporodtak, és én annál inkább ittam a bort
és annál jobban ordítottam a trágár tivornyadalokat, hogy ne
halljam azokat a csöndes sóhajtásokat magam körül, a mik olyan
rémségesen bántottak, mikor semmi hang nem volt szobámban, mikor
egyedül maradtam. Azért csufoltak is ismerőseim, hogy olyan ember
vagyok, a ki egymagában danol és iszik késő éjszakán is, mint a
hogy csufoltak később, hogy egyedül zsoltárokat énekelek.</p>
<p>A férfi nagyot sóhajtva pihent meg, mintha szétágazó eszméi
fonalát keresné.</p>
<p>– Látott ön talán egy asszonyt odakinn? Ez az én <span class=
"pagenum"><a name="Page_84" id="Page_84">-84-</a></span> nőm.
Megházasodtam, azt gondolva, hogy a lelkemnek nyugalmat fog adni.
Az a képzeletem volt, hogy ha nekem egy gyermekem lenne, milyen
boldog tudnék lenni akkor, volna valami, a mi az élethez, a
világhoz visszakössön. Nem, az nem fogná utált sorsom átkát
örökölni tőlem; választanék neki pályát, melyen boldog lehessen,
melyen becsüljék, tiszteljék; szereznék neki vagyont, neveltetném
tőlem és házamtól távol, hogy derék, művelt, okos ember legyen
belőle. Pár évig voltak ilyen ábrándjaim. Ezekben olyan boldog
valék. Lelkem egészen felderült a reményektől. Azután – újra
elkezdtem a keserves ivást. A gonosz emlék még jobban elkezdett
gyötörni és a jó remény még jobban elhagyott, mert a nő szivében,
oh uram, élet és halál van, ki az egyiket, ki a másikat leli meg
benne. Újra kerülgettek az éjszakai suttogások, a némasági nyögés,
a rettegett magányos hangok, a mik ébren és álmomban üldöztek és én
ittam és daloltam újra.</p>
<p>Az ember két kezébe hajtá csüggedt fejét. Még most is meghajolt
ezen sulyos emlék alatt, ha visszagondolt rá.</p>
<p>– Egyszer azután elkezdtem siket lenni. Valami folytonos zúgás
lepte meg füleimet, mely örökös kábultságban tartott. Nem értettem
a szót, ha csak a beszélő ajkaira nem néztem; nem vettem észre, ha
valaki bejött hozzám, csak a midőn hirtelen megláttam. Oh ez valami
borzasztó kín, a siketség! A világból ki van zárva az ember,
jobban, mint a vak. Titkoltam eleinte a bajomat, nehogy csufot
üzzenek belőlem miatta. A siketség iránt senkinek sincs szánalma.
Azt hittem, hogy ha két ember halkan beszél előttem, rólam
árulkodnak; féltem elaludni, attól tartva, hogy megölhetnek,
anélkül, hogy meghallanám, ha valaki rám töri az ajtót; és azután
az éjszakában, a sötétben, a magány-, némaságban, annál jobban
hallottam azokat a nyögéseket, sóhajtásokat, miket kívülem nem
hallott senki. És hiába ittam, hiába daloltam; minden pohár bor
után mintha mélyebben merültem volna egy zúgó, feneketlen tengerbe
alá, s végre saját ordításomat sem hallottam <span class=
"pagenum"><a name="Page_85" id="Page_85">-85-</a></span> többé.
Ekkor megrendült bennem a lélek, kétségbeesve vetettem magamat
ágyamra, és először életemben jutott eszembe, hogy imádkozzam. Nem
tudtam egyebet, mint: «én Istenem! én Istenem!» és a kezeimet
tördeltem és a könyeim csorogtak.</p>
<p>Még most is kicsordult a köny e szavaknál a bakó szeméből.</p>
<p>– Ezen az éjszakán csendesen elaludtam, semmisem háborított.
Több óráig úgy aludtam, mint egy halott, s csak arra ébredtem fel,
hogy egész arczom nedves volt. A mint arczra voltam feküdve, a vér
orromon, számon megindult és egész fekhelyemet ellepte. Fölkeltem,
egy nagy dézsa vízben leöblítém arczomat s érzém, hogy fejem
egészen megkönnyebbült; nem hallom azt a tenger mélységéből jövő
zúgást magam felett többé, nem suttognak, nem sóhajtanak
körülöttem, hanem a helyett hallok a csendes éjszakában –
gyermek-sirást… Gyermek-sirás az én házamnál! Azt hittem, ez is
csak ábrándjaim hangja, hisz én siket vagyok, s az üldöző rém
helyett, most csalogató rém hangzik fülembe. De a gyermek-sirás
újra áthallatszott a mellettem levő szobából, melyben nőm szokott
aludni. Mi lehet ez? odaléptem, s ime lépteim halk csoszogását is
hallám. Még halkabban kellett lépnem. Még halkabban; a lábam alatt
nyikorgó palló neszét is hallottam. És közbe folytonosan a
gyermek-sirást. A szoba általam volt bezárva tolózárral; halkan
kellett félrehúznom, hogy a nesz ne hallassék; halkan nyitám fel az
ajtót. És ime a szoba közepén, az asztalon egy kisded csecsemő volt
letéve, a mécs lobogó világot vetett arczára; alig lehetett több
pár hónaposnál. Finom pólyába volt burkolva, hímzett ingecske
rajta, kis gömbölyü fejét gyöngyös főkötő takarta, mely alól oly
szépen göndörültek elő a finom aranyszálhoz hasonló fürtöcskék.
Mint azok a kis festett angyalok, a kiknek csak a fejök van künn az
égből.</p>
<p>Az ismeretlen oly érzékenyen mosolygott a vén bakónak e
gyermeteg szavára. <span class="pagenum"><a name="Page_86" id=
"Page_86">-86-</a></span></p>
<p>Zudár Péter arcza ezután újra elkomorult, székét közelébb huzá
vendégeéhez s halkan folytatá:</p>
<p>– Nőm nem volt a szobában. Ágya üresen állt s félig nyitva
hagyott ajtaján át kivehetém, hogy a konyhában nagy tűz lobog; a
tűzhely mellett nőm foglalkozik, és annak anyja, egy ravasz, gonosz
vén asszony, kit a vidék boszorkánynak tart. Mit mívelnek ily késő
éjszaka? A fiatal asszony egy serpenyőt tartott a tűzre, a vén
mindenféle növényt hányt abba. Nem volt mitől tartaniok, mégis
suttogva beszéltek egymással és félve tekintgettek körül. Én nem
tudtam, mi adta nekem akkor azt a gondolatot? hirtelen ölembe
vettem az asztalra tett kisdedet s átvittem azt szobámba, ott
lefektettem ágyamra, kezébe adtam elveszett csörgetyűjét, mire az
megszünt sírni. Azután leskelődtem, hogy mit csinálnak az asszonyok
tovább; a serpenyő tartalma főtt, zuhogott a tűz felett, ha néha
kicseppent, olyat lobbant tőle a láng, a vén egy nagy kanállal
fölözte. Azonközben beszélgettek. «Nincsen-e valaki ébren?» –
«Minden alszik.» – «Hát a vén dög?» – «Részeg az most, s olyan
süket, hogy a trombita-szót sem hallja.» Végre elkészültek vele,
kitöltötték egy szilkébe s jöttek a szobába mind a ketten. Én ott
álltam a szoba közepén. Mintha az Isten nyila ütött volna közéjök!
A vén elejté a szilkét, az ifjasszony dühösen támadt rám: «Süket
disznó, hová tetted azt a gyermeket!» – «Ne kiabálj jó asszony
olyan nagyon, mondám neki, mert lassabban is megértem.» – «Hová
tetted azt a gyermeket?» – «Jó helyen van, ne féltsétek.» – «Őrült
bolond, szerencsétlenné teszesz mindnyájunkat, nem tudod, hogy mit
cselekszel?» «Azt nem tudom, de annyit tudok, hogy e gyermek,
akárhol vettétek, kezetekbe nem kerül többet. Én magamhoz vettem és
gondját fogom viselni, s a ki be mer érte a szobámba lépni, annak
majd eszébe juttatom, hogy én vagyok a bakó!» Azzal szobámba mentem
s bezártam azt; az asszonyok átkoztak, dörömböztek az ajtómon, a
vén boszorka fenyegetett, hogy mindenféleképen megront; én pedig
szép <span class="pagenum"><a name="Page_87" id=
"Page_87">-87-</a></span> csendesen elővettem tejfőző gépemet,
kenyérmorzsából és tejből pépet főztem borszesz mellett; mikor
készen volt, ölembe vettem a kisdedet és szépen megetettem őt
magam, azután csináltam neki bölcsőt a gerendára kötött lepedőből,
elringattam, elaltattam és reggelig elnéztem hogy alszik?</p>
<p>A bakó egy kis záros szekrényből valami papirba tekert csomagot
vett ki e szavak után, s azt sokszoros kötelékeiből kicsavargatva,
szétterjeszté az idegen előtt.</p>
<p>Egy finom gyermek-ingecske volt abban, piczike harisnyák, és egy
tarka gyöngyből hímzett főkötő; mindenik darab egy piros E betűvel
jegyezve.</p>
<p>– Emlékül tartogatom ezeket magamnál. E kis fodros ingecske, e
nefelejtsekkel és rózsabimbókkal hímzett főkötő drágább énnekem az
élet minden kincseinél; mert ezekkel kezdődnek lelkem nyugodtabb
órái. E gyermek mellett megtanultam imádkozni, uram. Valami azt
súgta lelkemnek, hogy e gyermeket az ég küldte nekem. És úgy kell
lenni. Senki sem szeret az ég alatt, csupán csak ő. És én sem
szeretek senkit, semmi mást a földön. Soha sem kutattam, ki
gyermeke lehetett, sőt rettegtem attól, hogy valaha rá fognak
találni, s visszakövetelik tőlem. De annyi év óta nem kereste
senki. Úgy hiszem, rossz anyja volt, a kinek azt mondták, hogy
meghalt, s megnyugodott benne. Sőt talán ő akarta, hogy megöljék.
Oh uram, a hóhér házán kívül születnek azok, a kik a hóhér
küszöbénél végzik életöket. – Soha egy órára sem hagytam el
magamtól e gyermeket. Én tanítottam járni, beszélni, én készítettem
neki ételt, később pedig ő énnekem. Senki kezéből meg nem enném a
főtt ételt, mint az övéből. Míg nagyon kicsiny volt, én
virasztottam ágyánál, ha aludt; most ő vigyáz, míg én elalszom.
Mikor útra megyek, velem jő, el nem marad tőlem soha. Csak az
aggaszt, ha néha rágondolok: mi lesz belőle, ha meghalok, mi lesz
belőle, ha felnő?</p>
<p>Az ifju érzékenyen szorítá meg az öreg kezét s indulatáruló
hangon mondá neki: <span class="pagenum"><a name="Page_88" id=
"Page_88">-88-</a></span></p>
<p>– Legyen ön nyugodt. Ön jó atyja volt a leánynak; ha ön meghal,
én jó anyát fogok neki adni. Írja ön fel magának e nevet:
«Kamienszka Mária, Lembergben.» Bármikor fog ön e czím alatt e
tárgyról írni, az válaszolni fog rá s értesülve lesz felőle. Talán
korábban is fog írni, mint ön kérdené.</p>
<p>Az öreg ember kezeit csókolá az ifjunak s szótlanul rebegé
érthetetlen áldása hangjait hozzá.</p>
<p>E perczben nyilt az ajtó s a kis Erzsike bejött, egy tálczán két
pohár borlevest hozva a konyháról.</p>
<p>Az illatos gőzölgő italt oda helyezé az asztalra, hófehér
abroszkát terítve alája, s nyájas édes hangon kinálgatá az idegent,
hogy fogadja el azt, bizony fölmelegszik tőle.</p>
<p>Az idegen megveregeté nyájasan szép szelid orczáját, megcsókolá
szőke fejét, s ráköszöntve a poharat a gazdára, egy férfias
hajtással kiüríté azt.</p>
<p>– Igen jó volt, kis gazdasszonyom. Egészen fölélénkíte.</p>
<p>A vén embernek több kinálás kellett, elébb megkóstolá azt
leánykája, hogy kedvet szerezzen neki hozzá. Látszik, hogy nagyon
elkényeztette fogadott apját.</p>
<p>Zudár Péternek egészen felderült az arcza.</p>
<p>– Oh uram! szólt az idegenhez; én még soha sem éreztem magamat
úgy, miként most; olyan könnyű a lelkem, mintha semmi teher sem
fekünnék rajta. Embernek érzem magamat. Meddig fog ön nálam
maradni? Bár sokáig lehetne.</p>
<p>– Nem tehetem, jámbor férfi; hivatásom tovább siettet. Vannak-e
önnek legényei, kik tán óhajtanák a lelki vigaszt?</p>
<p>Zudár Péter arcza elsötétült e szóra.</p>
<p>– Csak egy van. – Arra ne vesztegesd az Isten igéit, uram, nem
kell a kenyeret az ebnek hányni.</p>
<p>– Másik nem volt?</p>
<p>– Nem rég késő este vezetett amaz egy idegent házamhoz.
Reggelre, mielőtt láthattam volna, megszökött a padláson keresztül,
maig sem tudom miért? sem azt, hogy hova lett? Nem első eset az
ilyen. <span class="pagenum"><a name="Page_89" id=
"Page_89">-89-</a></span></p>
<p>– Úgy küldetésemet e háznál bevégeztem, szólt az ismeretlen
önkénytelen felsóhajtva. Fogadja ön tőlem e kis imakönyvet emlékül,
valahányszor olvasni fog benne, vigaszt találand abban. Táblájára
van azon hölgy neve irva, a kit el nem kell önnek felejtenie.</p>
<p>A férfi ajkához szorítá a könyvecskét ájtatosan s elrejté azt
szekrényébe.</p>
<p>– Hát én mit adjak, mit adhatok hálául önnek, lelki jóltevőm,
Isten után ujjáteremtőm? Mit adhatok én?</p>
<p>Az idegen hirtelen válaszolt:</p>
<p>– Ha szabad kérnem valamit: adja ön át nekem kincsei felét, a
kis hímzett főkötőt.</p>
<p>A bakó egy perczig meg volt lepetve, azután hirtelen kibontá
újra a kis tekercset, elővette a gyöngyös főkötőcskét, megnézte,
egy könye esett rá, megcsókolá, azután szótlanul nyujtá át az
idegennek.</p>
<p>– Ha nehezére esik önnek megválni tőle, nem viszem el.</p>
<p>– Jó helyen lesz, susogá az öreg, s odanyomta azt az ifju
kezébe, ki eldugá a kis ereklyét mellénye alá.</p>
<p>– És most Isten önökkel, pihenjenek le, késő az éj. Nekem még
reggelig nagy utat kell tennem.</p>
<p>A bakó maga akart vele menni, hogy lovát felnyergelje; az ifju
visszautasítá.</p>
<p>– Majd felköltöm a legényt; szóm van hozzá!</p>
<p>– De az ebek harapósak.</p>
<p>– Engem nem bántanak.</p>
<p>Az idegen nem engedte magát kikisérni; a konyhában felvevé
köpönyegét, megmagyaráztatá magának, hogy hol alszik az istálló
mellett a legény, kezébe vevé a meggyújtott lámpát s azzal kiment
az udvarra.</p>
<p>A komondorok, a mint rájok nézett, félénk, nyugtalan morgással
húzódtak el előle s a ház háta mögé futva, ott kezdtek el vonítani.
Bűbája volt csodás szemeinek emberre és állatra. – Benn a szobában
éneklé a bakó: «ne jőjön addig szememre álom». <span class=
"pagenum"><a name="Page_90" id="Page_90">-90-</a></span></p>
<p>Az ifju sietett a hóhér-legény szobája felé. Útközben
találkozott a menyecskével. Megcsipte az orczáját, s a vállára
ütött.</p>
<p>– Ej be hamis legény maga!</p>
<p>A némber bepöndörült a konyhaajtón, rá hagyva a vendégre, hogy
keresse, a mit akar.</p>
<p>Rátalált. Csak oda kellett neki bemenni, a honnan amaz kijött.
Iván úgy tett, mintha aludnék.</p>
<p>– Héj öcsém; talpra! kiálta rá az idegen s megránczigálta
üstökét, hogy az ijedten nyitá fel szemeit.</p>
<p>– No! micsoda ez? Mit bánt maga engem?</p>
<p>– Mit-e? Te sehonnai, azt majd mindjárt megtudod; kelj fel.</p>
<p>A legény nem sietett az engedelmességgel.</p>
<p>Az idegen nem szólt neki többet, hanem pofon ütötte innen is,
túl is, hogy jobbra-balra lódúlt tőle a feje.</p>
<p>Iván erre dühödten ugrott fel fekhelyéről s bántójának rohant,
de az oly ügyesen, mint a kigyó, torkon ragadta jobb kezével, s
odaszorítá fejét a falhoz, míg balkezével egy öblös pisztolyt
tartott az orra elé.</p>
<p>– Meg ne moczczanj semmirevaló, vagy ide ragasztalak a falhoz,
mint egy festett képet.</p>
<p>A legény el volt rémülve a váratlanul erős markolástól s a neki
szegzett fegyvertől s féltében szepegve kérdezé:</p>
<p>– De hát uram s én Istenem, mit vétettem én önnek? Kicsoda ön?
és mit akar?</p>
<p>– Ki vagyok? Rendőr vagyok; gazember! egy szökött katonát
üldözök, a kit te rejtettél el; mondjad, hova tetted?</p>
<p>Iván kezdett az első ijedtségből magához térni.</p>
<p>– Hiszen megmondom, kérem; csak ereszszen el, igaz, hogy én egy
szökött katonát csaltam ide, de nem azért, hogy én elrejtsem.</p>
<p>– Nem azért hoztad ide, hogy elrejtsd? Hazug kutya. Mondj még
egyet; még egy ilyen szépet, ha azt akarod, hogy a lovamhoz
kösselek, úgy vigyelek el Dukláig. Hova tetted hát? <span class=
"pagenum"><a name="Page_91" id="Page_91">-91-</a></span></p>
<p>– Elmondok mindent, nagyságos rendőr úr; én igaz ember vagyok.
Igaz, hogy ide csaltam azt az úrfit; egykor inasa voltam, később
együtt katonává lettünk; engem azután elbocsátottak, mert
megvakultam. Igazán mondom, akkor vak voltam. Bízott hozzám a
fiatal ember, s nekem könyörgött, hogy rejtsem el, a mint meglátott
Duklában az utczán.</p>
<p>– Mit kerestél te Galicziában?</p>
<p>– A gazdám küldött lovakért, de nem kaptam nekünk valót. Bizony
mondom, igazat mondok.</p>
<p>– Tudtad, hogy az az ember miért szökik?</p>
<p>– Igenis, mert a kapitányát meglőtte, egy asszony miatt.</p>
<p>– Hallottad az asszony nevét is?</p>
<p>– Hallottam, de már elfelejtettem.</p>
<p>– Hazudsz. Tudod. Mondd ki!</p>
<p>– Mondom már. Jaj a torkom! – Kamienszka grófné.</p>
<p>– Tőle hallottad?</p>
<p>– Nem, csak úgy gondolom, mert annak irt levelet a futás közben,
én velem adatta a postára; bizonyosan arról akadtak a nyomába.</p>
<p>– Arra semmi gondod. Hol van most az az ember? Ne hazudj, mert
megtudom, s akkor véged.</p>
<p>– Jó helyen van már, nagyságos rendőr uram. Innen még az nap
megszökött, de én feladtam őt s elfogták a tulajdon apja
házánál.</p>
<p>Az idegen dühösen vágta oda a ficzkó fejét a falhoz, s azután a
földre, s egyet rugott rajta.</p>
<p>– Feladtad őt? Nesze, te utálatos kutya!</p>
<p>– De hát, uram. Miért üt ön most? Hiszen jól cselekedtem,
elfogattam s bezárták, ki is van téve a siralomházba már. Mit
vétettem én ezzel önnek?</p>
<p>Az idegen parancsolt indulatának, s leküzdve dühét, hidegen
válaszolt:</p>
<p>– Mit vétettél? bolond! Azt vétetted, hogy én most hiába
fáradtam s elvesztem a jutalmat, a mi a szökevényre <span class=
"pagenum"><a name="Page_92" id="Page_92">-92-</a></span> ki volt
tűzve. Csak te még egyszer ártsd magadat az én dolgomba.</p>
<p>Fogcsikorgatva szorítá öklébe a pisztolyt, olyan kedve lett
volna legalább az agyával egyet ütni a legény feje búbjára.</p>
<p>– Eredj! Nyergeld fel gyorsan lovamat.</p>
<p>Iván örült, hogy a szűk szobából kiszabadulhatott, a hol olyan
közel érte őt a veszedelmes látogató mind a két kezével s ment a
paripát fölnyergelni, melyre azt az észrevételt tevé, hogy ez egy
kicsinyt nagyon is jó egy titkos rendőr alá.</p>
<p>Az idegen nem várhatta, míg elkészül vele, maga is segített
neki. Azután gyorsan felszökött lovára s valamit nyujtott
feléje.</p>
<p>– Nesze.</p>
<p>A legény félre kapta a fejét, azt gondolta, megint pofont
kap.</p>
<p>Az idegen egy tallért vetett a lábaihoz.</p>
<p>– Kapd fel, kutya. Fáradságodért. Nyiss kaput.</p>
<p>A ló tele fecskendé szemét száját sárral. Az idegen tova
robogott.</p>
<p>A távozó lódobogásnál a bakó gondolá magában:</p>
<p>– Ez egy menyei kegyes ifju vala.</p>
<p>A menyecske így sóhajtá:</p>
<p>– Ej, be csinos gavallér volt.</p>
<p>A legény dühödten dörmögé:</p>
<p>– Ez egy pokoli sátán.</p>
<p>És azzal fölvette a tallért, megtörülte, zsebre tevé s azután
dühében neki esett a házi komondornak, kiütötte az egyik fogát:
ráfogta, hogy nem akar ugatni…</p>
<hr class="tb" />
<p>A Hétfalusy-háznál még mindig tart a gyász. Az orvos minden nap
kilátogat a fővárosból. Egyik fogat kihozza, a másik beszállítja.
Két beteg is van. Az ifju Széphalmi ugyan fenjár, olyan mint a
féregrágta virág; csak látszik benne az élet. Az öreg Hétfalusy
ellenben nagyon megadta <span class="pagenum"><a name="Page_93" id=
"Page_93">-93-</a></span> magát bajainak, ágynak feküdt és gyakran
a nehéz kórság töri.</p>
<p>Az orvos, tekintetes Sarkantyús Lőrincz úr, naponkint odateszi
az ajtóba nagygombú nádpálczáját, megdörzsöli zsebkendőjével
rövidre nyirt szürke haját, megtapogatja az ütereket, ír recipéket
drága jó kenetekről, boronyákról, szörpönyekről; rendel fürdőket,
hólyaghuzókat, löveteket és zuhanyokat; és még sem akar használni
semmi; a két férfi napról-napra jobban enyész. Bizony csak arról
van még szó: melyik fogja a másikat eltemetni?</p>
<p>Egy reggelen, midőn már dr. Sarkantyús megfőzeté a fürdőket, egy
könnyű hintó hajtatott be a kastély udvarára, melyből a mi
ismeretlenünk szállt ki, ezuttal divatos fekete kabátba öltözve,
finom kecskebőr czipőkkel lábain; hátrafésült hosszú haja, mely
kétfelől fülei mögé volt simítva, s igen éles szemüvege különben is
eléggé elváltoztaták előbbi alakját; mihez ama jellemzetes hideg,
mozdulatlan szeglet az ajkak mellett, a homlok közepén a két
szemöldök közötti vékony vonal, a vont arcz komolysága tökéletessé
tevék a csalódást. Egy tudós, egy tapasztalt bölcs férfi, egy
világjártas orvos áll előttünk.</p>
<p>Széphalmi úr után tudakozódék.</p>
<p>Azt előhivták a cselédek. Egy összerokkant, koravén férfi lépett
elő, arcza kétfelől beesve, ajkai elhalaványulva; szemei merően
kiülnek és sokat elvesztettek kifejezésteljes fényükből.</p>
<p>Az idegen egy levelet nyujt át neki az első üdvözlet után;
Széphalmi engedelmet kér, hogy elolvashassa. Kezei egyre
reszketnek, míg a levelet feltöri.</p>
<p>Komája, Ligety Ambrus írja azt neki, tudósítva róla, hogy a
levél átadója egy hirhedett orvos, ki most jön Francziaországból és
delejjel gyógyít. Engedje meg neki, hogy kisérletet tegyen az öreg
úrral; neki okai vannak hinni, hogy ez nem lesz sikertelen.
Széphalmi nagyot sóhajtott s bevezeté az idegent a terembe, ott
inte neki, hogy foglaljon helyet. Egy szót sem szóltak eddig
egymáshoz. <span class="pagenum"><a name="Page_94" id=
"Page_94">-94-</a></span></p>
<p>Azután Széphalmi egy mellékterembe lépett s ott találva doktor
Sarkantyús urat, közlé vele az egész levelet.</p>
<p>Doktor Sarkantyús azt mondá neki, hogy Ligety szolgabiró nagy
szamár, a franczia doktor még nagyobb szamár, de legeslegnagyobb
szamár lesz az öreg úr, ha meggyógyul tőle. Ám próbálják meg.</p>
<p>Nem állhatá meg, hogy mégis ki ne menjen, megnézni ezt a
csodabogarat, a ki az ujja hegyével akar gyógyítani.</p>
<p>A fiatal ember finom udvariassággal üdvözlé őt, míg doktor
Sarkantyús azt a tréfát vette magának, hogy elmondá neki:</p>
<p>– Ű-le koma, itt a kű.</p>
<p>Az idegen megütközve nézett rá: nem értette azt a francziát.</p>
<p>A doktor meg akarta neki mutatni, hogy igazán is tud francziául.
Még Napoleon idejében tanulta.</p>
<p>– Vuz-ét – őn – medeszén? Monszjő.</p>
<p>– Oui, monsieur collége.</p>
<p>– Ördög a collegád, nem én. Vuz – ét őn – magnetizor?
moszjő.</p>
<p>– Oui, mon cher bonhomme.</p>
<p>– Szet – űn – sarlatáneri! monszjő.</p>
<p>– Comme tout la médecine, monsieur.</p>
<p>Doktor Sarkantyús hátra tette a két kezét, végig nézte a fiatal
embert, először alulról fölfelé, azután fölülről lefelé; megrázta
rá a fejét, s azzal ott hagyta a faképnél.</p>
<p>Széphalmi újra kijött az idegenért s kérte, hogy lépjen be vele
a beteghez.</p>
<p>A mellékszobában, hol az öreg Hétfalusy feküdt, le voltak
eresztve a függönyök, a padozat szőnyegekkel fedve, hogy semmi
fény, semmi hang ne zavarja a szenvedő nyugalmát.</p>
<p>Ha ugyan nyugalomnak lehet azt nevezni.</p>
<p>A magasra vetett ágyon feküdt egy mozdulatlan alak, lehunyt
szempillákkal, maga mellé tett kezekkel; erőtlen, mozdulatlan darab
föld, csak annyiban rosszabb a többi földnél, hogy ennek még
öntudata is van. <span class="pagenum"><a name="Page_95" id=
"Page_95">-95-</a></span></p>
<p>Az ismeretlen odalépett ágyához, megfogta egyikét azon hideg
csontkezeknek, megtapintá üterét, rátette homlokára kezét. Mintha
egy hullával bánt volna, szemeit sem nyitotta fel az, alig vert
erében a vér, alig lehetett észrevenni, hogy lélekzik.</p>
<p>– Így szokott naphosszant feküdni, mondá Széphalmi az
idegennek.</p>
<p>Az ifju lerakta gyűrűit kezéről, egy pohár vizet kért s ujjai
hegyét végig huzogatta annak szélein, azután ismét az öreg
szemöldein és halántékain lefelé.</p>
<p>Széphalmi kétkedő arczczal állt mellette; az ifju észrevette azt
tekintetéből.</p>
<p>– Ön is szenved, uram. Az én rendszerem önt is meg tudná
gyógyítani.</p>
<p>Széphalmi keserűen mosolygott. Galvanizált halottak mosolyognak
így.</p>
<p>– Számomra nem termenek a füvek írt.</p>
<p>– Nem is durva anyag az én gyógyszerem. Látni fogja ön. Egy óra
mulva tapasztalni fogja hatását. Önök betegsége valamiben hasonlít
egymáshoz.</p>
<p>– Hogyan?</p>
<p>– Úgy, hogy mindkettőnek egy oka van. Önöknél a baj fészke a
lélekben rejlik, mindkettőjöket nagy csapások érték, ön nejét és
két gyermekét veszté, az öreg úr leányát és két unokáját.</p>
<p>A kóros öreg hosszan, mélyen sóhajta e szavakra, de még mindig
lezárva tartá szemeit. Széphalmi leült egy asztal mellé s fejét
tenyerébe rejtve, sírt.</p>
<p>Az ifju ismeretlen halkan hordozá ujjait a pohár szélén, mely
kisértetes nyögéssel hangzott bele; a víz delejes lesz nemsokára s
akkor egyszerre hatni fog.</p>
<p>– De van a veszteség fölötti fájdalomnál még egy gonoszabb
betegség is: a megbánás. Önöket egy keserű mult emléke bántja, a mi
visszahozhatatlan. Önök nem szerették mindig úgy a gyermeket, az
unokát, miként most, midőn ez a kettő meghalt, és ez fáj legjobban.
<span class="pagenum"><a name="Page_96" id=
"Page_96">-96-</a></span></p>
<p>A beteg Hétfalusy e szókra felnyitá szemeit merően s a beszélőre
bámult velök.</p>
<p>Széphalmi szomorúan rebegé:</p>
<p>– Oh uram, miért kínoz ön e szavakkal bennünket? Szegény öreg
szivének ez fáj!</p>
<p>– Látom. Már kezd éledezni. Az orvosság erős; de épen így
hatásos. Fájdalmai támadnak, épen a fájdalmakban van a betegség
crisise. Csak néhány cseppet e vízből. Így. Nem sokára még erősebb
lesz a visszahatás; a kór vonaglani fog, nyögni; arczán hideg
veríték fogja kiütni magát; de azután le fog csillapulni és
meggyógyuland, ha Isten is megsegít bennünket.</p>
<p>Az ifju folytatá a víz delejezését.</p>
<p>– Legnagyobb fájdalma a betegnek azon emlékből származik, mely
neki azon éveit juttatja eszébe, a midőn megholt leánya önnel
megismerkedék.</p>
<p>– Mit tud ön ez évekről, uram? kérdé meglepetve Széphalmi.</p>
<p>– Annyit, a mennyit kell egy orvosnak megtudni, ki betegei
szivét gyógyítja. Ő nagyon ellenzette leánya házasságát önnel. És
ezt rosszul tevé. Az igaz útról eltiltott érzelem tilos útakat
keres. Önök megtalálták ezt az útat.</p>
<p>– Uram!</p>
<p>– Csendesen. A beteg nyüzsög. A gyógyszer hatni kezd. A tilos
viszonynak el nem titkolható következése lett. Ön neje anya lett,
mielőtt önnek neje lett volna. Bocsánat, uram, mint orvos
beszélek.</p>
<p>Széphalmi alig hallhatóan rebegé:</p>
<p>– Honnan tudhatja ön ezt? (A mi olyan mélyen rejtett titok
gondolá utána magában, míg az agg erőlködve látszék ágyában
fölemelkedni, hogy a beszélőt hallgatásra kényszerítse).</p>
<p>– Ez erősen hat, erősen, szólt az ifju, megtapintva a kóros
üterét. Tizzel többet üt egy percz alatt, mint az imént. –
Hétfalusy úr, a midőn e rossz hirt megtudta, iszonyú indulatba
jött, ő erős szenvedélyű ember; azt <span class="pagenum"><a name=
"Page_97" id="Page_97">-97-</a></span> mondá leányának, hogy ha ez
meg nem öli gyermekét, meg fogja ő ölni mind a kettőt! Máshoz
akarta adni nőül. Gazdag, magasrangú úrhoz. A balesetnek titokban
kelle maradni. A leány nagyon szerencsétlen volt. Egy fitestvére
védelmére kelt s pártját fogta tulajdon apja ellen, azt elűzte az
apa e miatt, kiátkozá, soha sem bocsátá maga elé többet. A hivatlan
vendég, a kis csecsemő, kinek születni nem volt szabad, jóvá is
tette ezt a hibáját; azt mondák róla, hogy meghalt. – Ah, hogy
megszorítá a beteg szélhüdött ujjaival a kezemet! E gyógyszer
csodákat okoz.</p>
<p>Széphalmi a karszék mélyébe vonta magát, és reszketett a láz
miatt.</p>
<p>– A gazdag úr azonban a menyegző napján elhagyá menyasszonyát;
ebben az esztendőben egyszerre megőszült az öreg Hétfalusy. Látja
uram: én jól vagyok értesülve; orvosnak minden apró körülményt kell
ismerni, hogy betegét kigyógyíthassa. Most már engedte volna az
apa, hogy leánya régi kedveséhez menjen nőül, de ekkor már ön nem
volt hajlandó e házasságra s feléje sem jött váró kedvesének.
Egyszer azután a hölgy maga ment oda önhöz, s őrültekhez hasonló
arczával meglepve önt, azzal fenyegetőzött…</p>
<p>– Csitt, uram! az égre…</p>
<p>– Ah, mint ver sebesebben az ütér: az izmok rángatóznak, az ajk
nyiladozik, az arteriák duzzadni kezdenek; a hölgy azzal fenyegeté
önt, hogy ha őt nőül nem veszi, fel fogia fedezni, hogy gyermekét
megölte, és vérpadra viszi magát.</p>
<p>A beteg karjai rángatózni kezdtek és homlokát mint valami
átlátszó gyöngy lepte el a hideg verejték. Széphalmi felállt és
tántorogva járt a szobában alá s fel.</p>
<p>– Ki mondta ezt önnek? kérdé, hirtelen megállva az idegen
előtt.</p>
<p>– Csendesen, uram, ön zavar engem. Pedig a kórállapot kedvező
szakba kezd lépni, nézze, hogy izzad a beteg. Erős kínjai vannak;
ezt szeretem; ez arra mutat, hogy az <span class="pagenum"><a name=
"Page_98" id="Page_98">-98-</a></span> életerő visszatér; a
nyugalom a halál jele, a fájdalom az életé. Folytassuk a delejt.
Ezek a szakgatott huzások a halántékról le a vállig csodákat
művelnek. A beteg most lelke egész erejével azon a gondolaton
csügg, hogy a miért elveté magától első unokáját, a kit gyűlölt: az
Isten ezért vette el tőle a másik kettőt, a kiket szeretett. Látja
ön, uram, e lihegő mell, e tűzben forgó szemek, e kiduzzadó ajk,
mind ezt a gondolatot tolmácsolják. Isten megbüntette őtet és önt,
az apát és nagyapát, elvette tőlük azt az áldást, a mit
elhajítottak ők maguktól önként; és most oly egyedül, oly
vigasztalanul állnak önök a világban, semmi által sem kapcsolva
egymáshoz, mint egy rettentő veszteség emlékétől.</p>
<p>Széphalmi odaborult a néma beteg vánkosára s ott zokogott
keservesen.</p>
<p>Az ifju ekkor felállt és kezébe fogva az öreg kezét, lángoló
szemeit annak szemeibe mélyeszté s lelkesült hangon szóla hozzá, ki
a pokol minden kínjait látszott keblében viselni:</p>
<p>– Ha most valaki ide jönne önökhöz és azt mondaná: ime azt az
elvetett gyermeket, a kit ti holtnak, megöltnek akartatok hinni, a
kinek születését megátkoztátok, haláláért imádkoztatok, én
visszaadom ti nektek: mit éreznének önök erre?</p>
<p>A beteg oda vonta az ifju kezét ajkaihoz, s erőszakosan
fölemelkedék ágyában, ajkai nyitva voltak, nyelve rebegett valamit,
a mi érthetetlen szó volt, míg Széphalmi kábultan tekinte reá, s
hajában markolászott, mintegy esztelenül.</p>
<p>Az ifju keblébe nyult, s kivonta onnan ama kis nefelejtssel és
rózsabimbókkal hímzett főkötőt s felmutatá azt a két férfi
előtt.</p>
<p>– E főkötőcske kedves viselőjét, ha visszaadná valaki ti nektek,
ha azt mondaná: ime megmaradt egyetlen vigasztalástok, az égből
küldött angyal, a kiben megnyugodjatok újra, megmaradt, felnőtt oly
széppé, oly szeliddé, a minők az angyalok, a kik a földre
leszállnak. <span class="pagenum"><a name="Page_99" id=
"Page_99">-99-</a></span></p>
<p>Az apa e szavaknál az idegen lábai előtt térdelt, s annak kezeit
csókolá magán kívül, míg az ősz Hétfalusy erőszakos vonaglással
veté fel magát ágyából s megragadva kezével a kis gyöngyfejkötőt,
megszólalt sikoltva:</p>
<p>– Eliz!…</p>
<p>Az orvosság hatályos volt. Ime, az öreg ember felült és
visszanyerte szavát.</p>
<p>Az összeroncsolt, roskatag ősz ember erőszakosan ragadá meg
reszkető kezeivel az ifju karját, míg annyira fel birt azon
kapaszkodni, hogy ajkaival a kis főkötőcskét érintheté.</p>
<p>– Eliz. Eliz. Ezt viselte. Olyan szép volt…</p>
<p>– Hol van ő? nyögé Széphalmi, arczát eltakarva kezeivel.</p>
<p>– Most is olyan szép. Jó helyen van. Szerető atyára talált, a ki
őrzi, mint szeme fényét. Szép és okos. Gyönyörű kék szemei, mint az
ég. Ártatlanság és jóság világol bennök; finom ajka oly parányi,
mint egy eperszem; ha mosolyog, szép arczán gödröcskék
támadnak.</p>
<p>– Igen! igen! Ilyen volt ő! lihegé Széphalmi; az idegen kezét
szorítva szivéhez.</p>
<p>Az öreg Hétfalusy pedig felült ágyában és ki akart lépni
onnan.</p>
<p>– Megyek. Érte megyek. Vezessen ön hozzá. Elhozom őt.</p>
<p>– Csendesen, uram. Maradjon ön fekve. Gondolja meg, hogy én
orvosa vagyok s gyógyszakomnak nincs vége. Ön még sokáig fog
ágyában feküdni és nem fogja látni unokáját. A leánykát szeretik
ott, a hol van. Fogadott apja csupa merő szeretet; ön pedig csupa
gyűlölet. E rossz betegségből ki kell önnek gyógyulnia elébb.</p>
<p>– Minő betegségemből? Én nem vagyok többé beteg. Én
meggyógyulok.</p>
<p>– A gyűlöletből. Önnek van egy eltaszított fia, ki e perczben
talán a vesztőhely szélén áll; ön rá sem gondol arra; önnek a
szivében még kemény kövek vannak. Ezeket <span class=
"pagenum"><a name="Page_100" id="Page_100">-100-</a></span> a
köveket kell elébb összemorzsolni, uram, ezeket felolvasztani. Majd
ha önnek fia itt, ezen a helyen fog állani, és ön kinyujtja elé
karjait és azt mondja: «én gyermekem», akkor lesz ön meggyógyulva,
akkor mondhatja: én nem vagyok beteg.</p>
<p>– Én ne lássam addig gyermekemet! Szólt rimánkodva
Széphalmi.</p>
<p>– Uram, ön nagyon követelő.</p>
<p>– Kérjen tőlem akármit, parancsoljon vagyonommal; vagy ha nem
hozhatja ide leányomat, vezessen engem oda, hogy én láthassam, ne
mondja meg neki, hogy én vagyok az atyja, csak úgy beszélhessek
vele; követeljen ön bármi dijat e szolgálatáért, nekem nem lehet az
elég nagy.</p>
<p>– Uram, én nem vagyok szemfényvesztő, a ki önnek a vagyonában
osztozni jött. Én csak egy diját tudom annak, hogy önök elvesztett
gyermekét visszahozzam, és ez az, ha önök visszahozzák azt a fiut,
a kit elüldöztek a háztól. Nekem csodálatos kivánságaim vannak, de
maradok mellettök.</p>
<p>– És ha nem tudnók azon ifjut megmenteni?</p>
<p>Az ismeretlen vállat vont, összehajtogatá a gyöngyös
fejkötőcskét, visszatette keblébe s hidegen válaszolt:</p>
<p>– Akkor a titok az enyim marad s önök soha sem fogják megtudni,
a leányka hol van?</p>
<p>Az öreg Hétfalusy susogva mondá vejének:</p>
<p>– Adj tollat és papirt.</p>
<p>Az bámulva néze rá, mintha nem értené.</p>
<p>Az öreg nyugtalanul sürgeté.</p>
<p>– Told ide az asztalt és adj iróeszközt.</p>
<p>Midőn a kivántakat megkapá, az idegennek inte.</p>
<p>– Hallgassa ön, uram, a mit irok.</p>
<p>Azzal fölemelkedék ágyából, kezébe vette a tollat s reszkető
betüit leirta vele az összehajtott levélre:</p>
<p>«Nagyságos Vértessy tábornok úrnak.</p>
<p>«Uram. Isten csodája által ez órában visszanyertem <span class=
"pagenum"><a name="Page_101" id="Page_101">-101-</a></span> nyelvem
beszédét és ujjaim érzékenységét; a legelső szó a mit leirok, a mit
kimondok, önhöz szól, önhöz, a kinek annyi méltó oka van engem
gyűlölni, és az a szó «kegyelem». Kegyelem annak az én fiamnak, a
ki iránt én magam nem ismerék kegyelmet soha! Kegyelem öntől, a ki
mint biró nem adott kegyelmet soha senkinek! Ön jól tudja, hogy a
mi bűne van e gyermeknek, az mind az én bűnöm, hogy az én üldözésem
vadítá el őt az életben s tette oly elkeserültté őt, ki oly jó
volt, hogy a haragos tekintet is fájt neki. Lássa ön, uram, azt az
embert, ki önt egyedül merte büntetlen bántani, maga előtt a porban
feküdni, és legyen irgalommal hozzá. Ne legyen ez irgalom az ön vas
jellemén rozsda, mutassa fel ezt a levelet a világ előtt; és mondja
azt: «ime halálos ellenségem sírt előttem a porban, hogyne hajoltam
volna le, hogy őt fölemeljem.» – Önnek sorstól megalázott örökké hű
szolgája, Hétfalusy Benjamin.»</p>
<p>– Látja ön e levelet, uram? kérdezé az öreg, az ismeretlenhez
fordítva arczát.</p>
<p>Volt szemeiben egy pár köny is.</p>
<p>– Köszönöm, rebegé az ismeretlen, és sietett azt maga
összehajtani és lepecsételni.</p>
<p>– Széphalmi kézbesítendi azt.</p>
<p>– Nem, uram. Magam viszem el azt.</p>
<p>– Ön maga? De hát kicsoda ön?</p>
<p>– Azt majd egyszer – talán – meg fogom mondani.</p>
<p>Az öreg megfogta az ifju kezét két kezével s megszorítva azokat
melegen, elérzékenyült hangon rebegé:</p>
<p>– Isten – legyen önnek – segítsége.</p>
<p>Doktor Sarkantyús ebben a perczben nyitott be az ajtón s
elbámult, a mint az öreget beszélni hallotta, a mint látá, hogy
jobb kezével czímet ir a levélre, és indulat miatt egész arcza fel
van hevülve. Ez csodálatos delejezés volt.</p>
<p>Odament az ifjuhoz s tisztelettel meghajtván magát előtte,
mondá:</p>
<p>– Moszjő, vuz ét őn ánsántőr! <span class="pagenum"><a name=
"Page_102" id="Page_102">-102-</a></span></p>
<p>– Meglehet, hanem beszélhetünk magyarul is, szólt ez
mosolyogva.</p>
<p>– Hát ön nem franczia? kérdé ez megdöbbenve.</p>
<p>– Miért? Ha valaki Francziaországból jő, nem következik
mindjárt, hogy franczia.</p>
<p>– Annál jobban örülök, kedves collega uram. (Eszébe jutott, hogy
az imént magyarul biztában azt találta mondani, «ördög a collegád,
nem én».)</p>
<p>– Csak adjon kegyed a betegnek erősítő szereket, az nem rontja
az én kurámat; nehány nap mulva majd visszatérek, akkor úgy hiszem,
teljesen fel fog üdülni. Addig bizzunk Istenben.</p>
<p>A fiatal ismeretlen sietett kocsijához; az ifju Széphalmi
kikisérte. Minden ember, a ki látta az imént oly bágyadt beteget
most oly izgatott, átváltozott kedélylyel, kipirult arczczal
előjönni, bámulá e csodaorvost, ki ujja hegyével, lehelletével
gyógyít, s azt sugdosá felőle:</p>
<p>– Ez egy bűvész!</p>
<hr class="tb" />
<p>Vértessy tábornoknál jelentkezik az ismeretlen.</p>
<p>Mondják, hogy most épen nincs hivatalos órája; ilyenkor nejénél
szokott lenni.</p>
<p>Azt feleli, hogy annál jobb; neje előtt még örömestebb szól
vele.</p>
<p>A tábornoknak bejelentik azt a furcsa kivánságot, a mi annak
annyira megtetszik, hogy engedelmet ad az idegennek a
bejöhetésre.</p>
<p>Csinos, udvarias ifju áll meg előtte, bátran köszönti őt,
illedelmesen az úrnőt; kezében kis katonasipka van, vékony arany
zsinórral, járása, magatartása tanusítja, hogy valaha katonának
nevelték.</p>
<p>– Bocsánat tábornok úr, hogy önt ily sürgetve háborítom, s
legkellemesebb perczeit rablom el: de az ügyben, a melyért jöttem,
veszélyes a késedelem. Az én nevem Kamienszky gróf,
Lengyelországból jövök, s kérelmet hozok bizonyos ifju Hétfalusy
ügyében, ki megszökött <span class="pagenum"><a name="Page_103" id=
"Page_103">-103-</a></span> a hadseregtől, mivel hiedelme szerint
kapitányát meglőtte.</p>
<p>A tábornok arcza egyszerre elhidegült. Az a vasöntetü szobor
lett belőle, a mi ott kinn szokott lenni.</p>
<p>– Kitől a kérelem?</p>
<p>– Ugyanazon főtiszttől, a kinek a golyója szánva volt. A golyó
nem talált, fennakadt a zsinórzatban; különben jól volt czélozva,
harmincz lépésnyiről épen a szív közepébe.</p>
<p>– S mit akar e főtiszt?</p>
<p>– Kegyelmet a szökevény számára. Elismeri, hogy ő hibázott;
megsértett egy nőt, én bizonyosan mondhatom, hogy megsértette, mert
én testvére vagyok azon nőnek; s most azzal teszi jóvá hibáját,
hogy maga kér kegyelmet azon férfinak, a ki e sérelmet megtorolni
előállt.</p>
<p>– Kérni nem elég; mit mondhat védelmére?</p>
<p>– Bizonyítja, hogy ez ifju példánya volt a katonai
becsületességnek, bátorságnak és jó erkölcsnek, társai
bálványozták, tisztei szerették s egyhangulag csatolják óhajtásukat
az övéhez, hogy mentse fel büntetése alól. Mind azokról, a miket
mondtam, im leveleket hoztam magammal, tessék áttekinteni.</p>
<p>A tábornok átvevé a leveleket, végig tekinté. Nem egy régi
bajtárs, kedves ismerős nevével találkozik azok között. Az ifju
valót mondott. Mit használ. Csak a kötelesség lesz általa
sulyosabb.</p>
<p>– Uram, szólt a tábornok a leveleket összehajtogatva s
hidegvérrel asztalára téve. Önnek tartásából és modorából azt
sejtem, hogy önt katonának nevelték.</p>
<p>– Helyesen, tábornok úr; gyermekéveimet katonai növeldében
töltém, s még nem rég katona voltam.</p>
<p>– E szerint van önnek fogalma azon szükségről, mely a
katonaéletben a fegyelem szigorú kezelését kényszerűséggé
teszi.</p>
<p>– Jól ismerem azt, nem is az elől hagytam el e pályát. Ha az, a
kihez ez ügyben beszélek, azt mondja előttem: <span class=
"pagenum"><a name="Page_104" id="Page_104">-104-</a></span> «biró
vagyok», úgy elvesztettem az ügyet és visszavonulok; de én embert
keresek, uram, embert, szívvel, emberi érzéssel megáldott lényt, és
ahhoz akarok szólani.</p>
<p>Az idegen oly szívrehatóan tudott kérni nagy sötét szemeivel,
hogy a tábornok félre fordítá tőle tekintetét.</p>
<p>Az ifju mintegy biztatást, reményt keresve tekinte ekkor a
tábornok neje felé, s az oly buzdítón inte rá vissza szép derült
szemeivel, mintha tudatni akarná, hogy ne féljen, hiszen ketten
vannak.</p>
<p>A tábornok hirtelen oda fordult most az idegenhez:</p>
<p>– Tudja ön, hogy engemet a közéletben minek neveznek?
csufságból, vagy félelemből, vagy megtisztelésből, az mindegy.</p>
<p>– Tudom uram. Az ön neve «vas ember». Hanem hisz a vas is
megolvad a kohóban.</p>
<p>– Gondolja ön, hogy van ilyen kohó a világon?</p>
<p>– Reménylem. Még egy levelem van önhöz. Ezt kellett volna
legelébb mutatnom; de azt hagytam legutoljára. Az irás ismerős lesz
ön előtt. Vegye át és olvassa el.</p>
<p>A tábornok megdöbbenve vevé észre a levél czímén az ismerős
irást. A kéz kissé reszketett, a mely azokat most leirta, látszott
a kuszált vonásokon; de mégis rájok ismert.</p>
<p>El is halaványult bele.</p>
<p>Felnyitá a levelet. S mindjárt az első sornál úgy elfogódott,
hogy szemei azon maradtak.</p>
<p>– Olvassa tábornok úr. Olvassa fenhangon kérem; susogá az
idegen, hadd lássuk, nem olvad-e meg a vas is?</p>
<p>A tábornok merően rászegzé szemeit az ifjura, azután csendesen
végig olvasá a levelet, akkor összehajtotta azt, s keblébe
tevé.</p>
<p>Azután sokáig gondolkozott merően az ablak felé fordulva,
szótlanul.</p>
<p>Egyszerre visszafordult ismét az ifjuhoz e szavakkal:</p>
<p>– Uram, gondoljon ön ki valamit, a mi által ez embert meg lehet
menteni. Találjon bármi útat és módot megmentésére, <span class=
"pagenum"><a name="Page_105" id="Page_105">-105-</a></span> mely a
katonai becsülettel összefér és én követni fogom.</p>
<p>Az ifju meglepetve, elragadtatva rohant a tábornokhoz, megragadá
annak izmos kezét s bizonynyal megcsókolja azt, ha a tábornok
vissza nem vonja.</p>
<p>Vértessy közel volt hozzá, hogy magát gyöngének mutassa.</p>
<p>– Maradjon ön itt. – Ime, szólt Kornéliára mutatva, itt
szövetségese van önnek, ki ugyanazt az erősséget ostromolja, a
melyet ön. Tanácskozzanak, gondoljanak ki valamit. Egyedül hagyom
önöket.</p>
<p>Azzal kiment a szobából, ott hagyva az ifjut nejével.</p>
<p>A mint kilépett onnan, s az ajtót becsukta, az idegen ifju
termete elveszté katonás magatartását, idomai szenvedő roskadással
hajlottak azon festői alakzatba, melyben a művészek Niobét, vagy a
babyloni fűzek szomorú hölgyeit rajzolják; arczáról elmult minden
szilárd, erőteljes kifejezés, szempillái eltakarták könyező
szemeit, ajkai a fájdalom legmagasabb érzékiségétől látszottak
megtelni. Még egyszer fölemelte lelankult fejét, hogy erőt
mutasson, de hasztalan; nő előtt lehetetlen a tettetés tovább; a
mint szemei Kornéliáéival találkoztak, egyszerre sírva fakadt,
zokogva odaborult elé s kezét megragadva, hevesen szorítá kebléhez
és reszketve, lihegve mondá neki, a legvalódibb szenvedély
hangján:</p>
<p>– Oh asszonyom, az Isten irgalmára kérem: segítsen, ne hagyjon
el!</p>
<p>Kornélia bámulva, meglepetve néze rá: okos lelke már megfejté a
talányt, de szemei még fentarták a kétséget.</p>
<p>– Kicsoda ön?</p>
<p>Az idegen két kezébe rejté piruló orczáját és susogva
rebegé:</p>
<p>– Egy nő, egy szerencsétlen nő, a ki szeret, és megőrül, meghal
azért, a kit szeret. <span class="pagenum"><a name="Page_106" id=
"Page_106">-106-</a></span></p>
<h2>IX. A MIRIGY.</h2>
<p>Van egy hatalmas úr itt mi alattunk, kinek életét még nem
ismerték el a bölcsek, pedig hatalmáról annyit tudnak beszélni;
kitől nem tanítottak meg bennünket félni, pedig reményeivel
mindenki hozzá fordul…</p>
<p>Nem a pokol ez, hanem a föld.</p>
<p>A jó, az áldott, a békességes föld; a ki nem oly indulatos, mint
a többi elemek: tűz, víz és lég; békével hagy magára tapodni, enged
sebeket ejteni magán, hátát megrakni városokkal, csontjait töretni
mély bánya-aknákkal, enged élni és szaporodni porából támadt
fajokat.</p>
<p>Kérdezte-e már valaki: oh én uram, áldott jó föld, tetszik-e az
neked, a mit mi ide fenn cselekszünk? hogy a szép hűs erdőket
kiirtjuk felőled, mezetlenül hagyva testedet kínzó urad, a nap tüze
előtt, hogy folyóidat mederbe szorítjuk, tavaidat kiszárítjuk s
kényszerítünk szomjazni? hogy testedet felhasogatjuk, hantjaidat
összetörjük és kényszerítjük azokat ételt, italt termeni számunkra?
hogy vérrel itatjuk hímes pázsitodat, s halottainkat elássuk
kebledbe? Tetszik-e az neked, hogy mi itt élünk rajtad és áldunk,
és átkozunk, hogy táplálj minket és törjük a fejünket rajta, hol
lakik még kevés ember felszíneden, hogyan lehetne ottan is
elszaporodni fajunknak?</p>
<p>A föld pedig türelmesen hagy mindent történni maga felett, csak
néha rázkódik meg futó borzadálylyal, megrendítve a ráhalmozott
palotákat. Talán vannak, a kik intésit elértik?</p>
<p>Azután századokig nem adja megint élete jelét. Tűr, mint minden
jó édes anya, rossz gyermekeitől. Elhallgatja, eltakarja bűneiket,
viseli érettök az ég csapásait. Nem haragszik rájok, nem bünteti
őket. Ápol, nevel és nem vár háladatosságot. Csak eped, csak eped,
csak emésztődik magában, csak búsul, csak aggódik gyermekei sorsán,
<span class="pagenum"><a name="Page_107" id=
"Page_107">-107-</a></span> önző, szívtelen gyermekein: a bú és
bánat, az emberi szenny és a bűn lassan megrontják életerejét, s
egyszer – megbetegszik a föld.</p>
<p>Oh mint hull az ember, mikor a föld beteg!</p>
<p>Mint a parasyt aphis-féreg az elsárgult falevélről!</p>
<p>A halál új nemei, miket soha névvel nem nevezett senki, jelennek
meg a rémült népek között, az erőst, a bátort egy szellő elfújja;
nem használ elzárkózni előle kőfalak közé, a testet bekenni
balzsamokkal, eltakarni a lélekzetet; a láthatatlan halál
keresztülmegy a zárt ajtókon s keresi azt, ki tőle fél. Nem kell
hozzá romlott lég, fekélyes érintés; elég a nevét hallani,
megrettenni tőle és meghalni.</p>
<p>Nem emberek betegsége az: a föld, a föld maga beteg.</p>
<p class="center">* * *</p>
<p>Milyen tréfás még a rémület is!</p>
<p>Emlékezem azon időkre: akkor még talán gyermek voltam (azért
mondom «talán», mert nem tudom egész bizonysággal, hogy mikor
öregedtem meg?) nem sok osztályom volt a közös rémületből; sőt a
helyzet ujdonsága még mulattatott is. Iskolába nem volt szabad
járnunk, vacatiót kaptunk bizonytalan időre, nem tagadhatom, hogy
ennek igen örültem, városunk körül kordont húztak idegenek
megvizsgálására; jó apám, kinek szelid komoly arczára most is oly
édesen emlékezem vissza, felkötötte ezüstös kardját oldalára, s ő
is ment a zárvonalt őrzeni. Nagyobb bizodalmam volt ahhoz a
kardhoz, mint az angoloknak minden flottájához. Áldott, gondos
anyánk kicsi társolyokban mindenikünk nyakába darabka kámfort
akasztott, a miről meg voltunk győződve, hogy sokat használ; s
eltiltotta tőlünk, hogy dinnyét, baraczkot enni merjünk. Mi jó,
szófogadó gyermekek voltunk s meg nem szegtük tilalmát. Pedig azon
évben, mintha satyrát akart volna ránk irni a természet, a
legpompásabb gyümölcs özöne lepte el kertjeinket. Ott hagytuk
rothadni. Egy derék orvosunk volt, a ki a legnagyobb vész idején
sorba <span class="pagenum"><a name="Page_108" id=
"Page_108">-108-</a></span> járta a házakat, fehér haja, piros
orczája, egyenes délczeg termete volt, mindig tréfált velünk;
mondta, hogy a ki nem fél, nem hal meg, felmetszé előttünk a szép
aranybélű dinnyét, s jóizűn evé meg; lám ő neki nem árt, mert ő nem
fél a vésztől. Csak rendesen kell élni és bizni Istenben. Nevetett,
ha kérdeztük: igaz-e, miszerint a lég most tele van apró, alig
látható bogarakkal, a miknek beszivása idézi elő a betegséget? «A
ki e bogarakban hisz, addig is jól tenné, ha becsukná a száját, a
míg rólok beszél, mert berepülnek rajta.» – És azután, midőn
hallottam a bódító harangszót, a méla gyászéneket napról-napra,
reggel, este ablakaink alatt, elhagyott árvák, özvegyek zokogását,
dübörgő halottas szekér nyomában; mikor beszélték, hogy a
szomszédházból két nap alatt egész család kihalt, átellenben az
ablakok ki vannak nyitva, és senki sem néz ki rajtok: olyankor oly
jól esett összetenni kezeimet és arra gondolni, hogy mi mind együtt
vagyunk, nem vittek el közőlünk senkit, Isten megőrzött bennünket
minden siralomtól. A remény gyönge volt, mi alapja lett volna? de a
hit erős és megnyugtató.</p>
<p>Egyedül a benyomásra emlékezem amaz emlékezetes évből.</p>
<p>Hajh, másutt nem eléglette az meg könyekkel hímezni gyász
palástját; vért is feste hozzá s kettős leczkét tartott drága
fizetéssel.</p>
<hr class="tb" />
<p>A megyei nyiltlevelek szétrepültek faluról-falura, értesítve a
helységek bölcseit a közelgő veszélyről, melyről maguk az értesítők
sem tudtak többet, mint tíz évvel azelőtt, vagy pedig most.</p>
<p>A helység bölcsei, birák, népiskolárok meg voltak bizatva, hogy
magyarázzák meg a tudatlan népnek a nyilt levelek
mondanivalóit.</p>
<p>Magyarázzák? olyan emberek, a kik maguk sem voltak felül az
elemi tanulmányokon, olyanoknak, a kik a legtermészetesebb
tüneményben is természetfölöttit keresnek; <span class=
"pagenum"><a name="Page_109" id="Page_109">-109-</a></span> és
olyan dolgot magyarázzanak, a mi azóta is titok a világ minden
bölcse előtt.</p>
<p>Kordé uram, Hétfalu egyik népnevelője, összekurjantatá a maga
alattvalóit, ez évben utolsó iskolai napra s elővéve zsebéből a
lebencscsé zsinórozott hivatalos pátenst, tudtukra adá, hogy ő azt
azért fogja nekik megmagyarázni, hogy azután odahaza édes
szülőiknek mindent elmondjanak, minthogy azok nem jönnek az
iskolába, tehát nem hallhatják.</p>
<p>«Nebulók! (ez volt a rendes czíme a jeles fiatalságnak.) Ihol
van a tekintetes szolgabiró úr pátense, a miben azt jelenti, hogy
iskolát nem kell tartani többet, hanem hogy az egész falu talpra
álljon; mert»:</p>
<p>«Jön, már itt benn is van az országban egy rettentő betegség, a
minek «morbus» a neve. A kit a morbus megragad, arra sem ér rá,
hogy háta mögé nézzen: leesik és meghal. Felfordul, ott marad.»</p>
<p>«A morbus úgy támad, hogy az epe rá ömlik a spiritusra, s lesz
belőle epemirigy. Következőleg engemet meg ne haragítsatok.»</p>
<p>«Vagyon pedig ez a morbus az idei dinnyében, sárga baraczkban és
minden gyümölcsnek a belében; a ki tehát halál fiává lenni nem
akar, egy szemet se merészeljen megtorkoskodni.»</p>
<p>Egypár északvidéki ifju scytha a hátulsó padokban hangosan
koczódott.</p>
<p>«Hej te nebuló! Te Turtyik Miska. Miről beszéltem most?»</p>
<p>A gyerek nagy szemeket meresztve, felállt s hebegve
válaszolt:</p>
<p>«Hogy – hogy – a tisztelendő úr – kertjéből – nem szabad ellopni
a baraczkot.»</p>
<p>«Gyere csak a középre.»</p>
<p>Megcsapta a jámbor felelőt. Pedig az helyesen okoskodott, azt
tartván, hogy ezt a tilalmat csak azért tették a nyilt levélbe,
hogy a pap gyümölcsétől elriaszszák a népet, <span class=
"pagenum"><a name="Page_110" id="Page_110">-110-</a></span> mert
hiszen más ember nem vesződik a faluban gyümölcstenyésztéssel.</p>
<p>«Térjünk a dologra. Ide hallgassatok nebulók.»</p>
<p>«Veszedelmes dolog ez időben a fürdés, mindenféle mosdás hideg
vízzel, mert azáltal is könnyen elromlik az emberben a spiritus.
Ellenben használatos a pálinkaivás (mert azáltal a spiritus
mindenesetre szaporodik az emberben). Veszedelmes az éhomra
dolgozás, a sok gondolkodás és fejtörés, ellenben igen használatos
pecsenyét enni és nem járni a napon.»</p>
<p>Ez a passus nagyban tetszett a nebulóknak.</p>
<p>«Minthogy mégis megeshető dolog, hogy más falubeli ember könnyen
behozhatja a szürén vagy a tarisznyáján azt a morbust, a mi ragad,
mint a kullancs, azért az a parancsolat, hogy senki a faluból ki ne
menjen, se gyalog, se szekéren, sem pedig idegen ember be ne
bocsáttassék; a ki pedig keresztül akar utazni, elébb bezárassék a
helységen kívül levő bikaakolba, ruhái megfüstöltessenek, ő pedig
lúgos vízben megmosattassék és minden nála volt darab pénz hamuval
megdörzsöltessék, mely életveszélyes foglalatosságra a helybeli
czigányok fognak alkalmaztatni.»</p>
<p>Kordé uram folytatá a bölcs tanítást.</p>
<p>– Ha pedig valaki mind ezen bölcs intézkedések daczára mégis
megkapná a morbust, arra nézve csak egy orvosság van, a melynek
neve vismuthum. – Vismuthum, vismuthi, neutrius, secundæ. Magyarul
viszmuta, tótul vismuthim, németül Wismuthen. Hm, hm!</p>
<p>Itt nagyon rájött a köhögés az érdemes néptanítóra, mert meg
kellett, utasítás szerint, ismertetni azt a rejtélyes «izét», a
minek a nevét pedig maga is most ismerte meg először a pátens
betűiből.</p>
<p>– No hát! Ide hallgasson mindenik, mert majd kikérdezem, hogy
mit mondtam? A vismuthum olyan por, vagyis inkább nedvesség, de
mégis inkább por, a minek a színe olyan – meg nem határozható
szinű; készítik azt mindenféléből; az ízére nézve hasonlít a
piskolthumhoz, <span class="pagenum"><a name="Page_111" id=
"Page_111">-111-</a></span> a szagát nem igen nagyon érezni. Ettől
pedig minden ember meggyógyul, a ki csak beveszi. Először be kell
venni egy kávéskanállal (a tisztelendő úr ad kölcsön egy kanalat),
ha ez nem használ, egy evőkanállal, ha még az sem használ, két
evőkanállal, mindaddig, a míg a morbus el nem hagyja a beteget.
Kapni pedig ezt Kassán a patikában; a ki nem szerez magának, magára
vessen, ha meghal. Szegényebb emberek ingyen is kapnak doktor
Sarkantyús kegyelméből, a ki, ha be nem akarják azt venni, erővel
is belétölti minden emberbe, sőt a kutak ivó vizébe is fogja
hintetni, hogy ha vonakodnak tőle. Azért jobb lesz szép szerével
megbarátkozni a vismuthummal, mint vagy egy, vagy más úton
elpatkolni.</p>
<p>A fiatalság jó szeszszel röhögött az utolsó szóra.</p>
<p>Egy kölyök szabadságot vett magának feltartani a két ujját,
melynek nyúlfül billegetése azt jelenté, hogy meg akar
szólalni.</p>
<p>– No, mi kell Slipik?</p>
<p>– Rekturam: édes az a – izé?</p>
<p>– Asine. Nem mondtam, hogy milyen az íze? Nem hallgattál ide;
tartsd a tenyered.</p>
<p>A ficzkó jót kapott a tenyerébe a léniával. «A másikat is!» Mind
a két tenyere kiszenvedett a füleiért.</p>
<p>– Állj fel Klimpa Guszti! Felelj meg ennek a nebulónak, miről
beszéltem.</p>
<p>Klimpa Guszti volt az első a padban, mert az apja a szeszgyárt
bérlette, s legjobb kabátban járt; ez volt a mester kegyencze. A
fiu eldugta hirtelen a peniczilust, a mivel eddig a padot faragta,
s nagyot nyelt, elvörösödött. Kidüledtek a szemei a nagy
igyekezetben, a hogy meg akart felelni.</p>
<p>– No hát mit mondtam, fiacskám? Ugy-e bizony a vismuth íze
hasonlít a – pis…</p>
<p>A gyerek beleigazodván a feleletbe, hangosan kezdé
elhadarni.</p>
<p>– A nixnus olyan porból lett nedvesség, a mit akármiből
<span class="pagenum"><a name="Page_112" id=
"Page_112">-112-</a></span> lehet készíteni, ízére nézve pedig
hasonlít a piskótához.</p>
<p>– Bene, præstanter; eminentissime. Csakhogy nem piskolta, hanem
piskoltum; nem fæminini, hanem neutrius secundæ.</p>
<p>Klimpa Guszti elégülten ült vissza helyére.</p>
<p>– Egyébiránt annyit mondok még tinektek, és azt odahaza is
elmondjátok, hogy semmi sem olyan jó ebben a veszedelmes időben,
mint reggel éhomra egy pohár pálinkát inni, délben megint inni,
lefekvés előtt szintén, és valahányszor az ember valami idegenséget
érez gyomrában. Ez a legjobb. Azután Klimpa Guszti el ne felejtsd
megmondani édes atyádnak, hogy a rektor úr nagyon fél a morbustól
és a kulacsom most is ott van nálatok.</p>
<p>Klimpa Guszti áhitatos képet csinált e megbizásra, eldugva a
zsoltára alá a tollszárat, a miből puskát faragott, s igérte, hogy
mindent megmond odahaza.</p>
<p>– No már most énekeljünk és imádkozzunk. S azután nem lesz
iskola, a míg a morbus el nem mulik.</p>
<p>A fiatalság öröme nagy lett e szóra; Klimpa Guszti a
tollpuskával nagyot lőtt a pad alatt, a krumpli-fojtás Kordé uram
orrára esett, a miért Slipik Jóskát jól megvágta hatig, pedig
látta, hogy nem az lőtte meg.</p>
<p>A megcsapott fiu bömbölése közben rákezdte a többi az éneket; –
a hol alant járt, ott csak Kordé uram szava hallott, de a hol
azután felment, neki visalkodtak az apró hívek, hogy az ablakok
reszkettek bele; rektor uram ütötte hozzá a taktust, nagyokat
kommantva a léniával a hívek fejére, ha félrevitték a kivihetetlen
melódiát.</p>
<p>Klimpa Guszti azután elhadart egy imádságot, tévedésből a
reggelit az estéli helyett. Rektor úr nem vette észre. A mint az
Amen kimondatott, felzajdult a fiatalság, törte magát az ajtóhoz,
igen jól ismerve Kordé uramnak azt a jó szokását, hogy a többiek
vijjongatásáért azokat szokta megtépázni, a kik leghátul maradnak.
Azzal neki az érdemes classis az utczának, azon való örömében, hogy
nem <span class="pagenum"><a name="Page_113" id=
"Page_113">-113-</a></span> lesz több iskola, mert jön a morbus!
neki a lutheranus gyerekeknek, a kik ott lapdáztak a templom előtt,
azoktól elszedték az ütőfákat, beverték egypárnak a fejét kővel,
végig irták minden ház oldalára a «vivat vacatió»-t, s megdöngetvén
a kapukat, fellármáztak minden kutyát, úgy tudatták a faluval, hogy
Kordé Mihály rektor uram rendkívüli szünnapokat engedett
nagyreményű növendékeinek; mert hogy jön a morbus, s nem jó az
embernek ilyenkor együtt lenni.</p>
<hr class="tb" />
<p>A népség örege, asszonyai a templomból szállingóztak haza.</p>
<p>Minden arczon a néma rémület kifejezése uralkodott.</p>
<p>Ott a szentegyházban is kihirdeté a lelkész a megyei nyilt levél
sorait, hozzátéve, hogy többet ér minden orvosságnál, kordonoknál
és vismuth poroknál, az Isten rendeletében való megnyugvás és a
tiszta keresztyéni öntudat. Egyébiránt mindnyájan Isten kezében
vagyunk, s ha jól éltünk, jól halunk meg. A haláltól nincs mit
félni az igazaknak.</p>
<p>A vén boszorka, a halálmadár ott gubbasztott a templom
lépcsőjénél, egy csomó orvosi fű az ölében, mankója hóna alatt;
állát a térdére támasztá, úgy számlálta a templomból kijövőket:
«egy, kettő, három». A háromnál mindig újra kezdte; – minden
harmadik kivető.</p>
<p>Mind elmentek már, csak ő maradt ott, meg a borzas Hanák, a
harangozó.</p>
<p>Az emberek eltávoztával egy kis fehér kutya jött oda s mint ez
gyakran megtörténik, bepillantott a templomba.</p>
<p>– Czoki innen! kiálta rá az egyházfi, utána hajítva a nagy
toronykulcsot.</p>
<p>A vén jós-asszony felemelé száraz ujját s megfenyegeté az
egyházfit.</p>
<p>– Hanák! borzas Hanák! minek kergeted innen azt az ebet? Bizony
mondom, hogy jobb volna neked is, másoknak is, ha ilyen kutyák
lehetnétek, mint hogy kétlábú <span class="pagenum"><a name=
"Page_114" id="Page_114">-114-</a></span> állatok vagytok, mert
bizony olyan világ lesz, a mikor nem a te harangod szavai kisérik
ki a halottakat, hanem a kutyák üvöltése. Azért ne bántsd az ebeket
Hanák, borzas Hanák.</p>
<p>A harangozó nem mert feleselni. Becsukta csendesen az ajtót,
kikerülte az asszonyt, s a mint tova sietett, úgy tetszett neki,
mintha már is szédelegne a feje valamitől s a lábai
roskadnának.</p>
<p>A mint bevitte a paphoz a templomkulcsot, a lelkész tudtára adá,
hogy hatósági rendeletből, nehogy a nép megrémüljön, a mirigy
kiütésekor nem lesz szabad a halottakra harangozni.</p>
<p>Borzas Hanák feje úgy kóválygott, a mint hazafelé indult, mintha
minden szál haja egy terhes adósság volna. Az ebek úgy vonítottak a
helységben. Tehát már ezután ezek fogják kikisérni a
halottakat?</p>
<p>Nem is talált haza Hanák, hanem betért szíverősítésül a pálinkás
boltba, a hol már akkor a falu bölcse, java mind együtt ült és
tanácskozott a nagy eljövendő napokról.</p>
<h2>X. A KORIPHAEUS.</h2>
<p>Bodza Tamás rektor uram sokat összeolvasott életében.</p>
<p>Olvasta Themistokles történetét, ki egy maroknyi görög haddal
milliónyi persákat öldösött rakásra; olvasta a vitéz marahánok
harczát, midőn egy hajdani közvitézök bocskorát az égbe hajítva,
háromszor kiáltá e szót: «marha, marha, marha!» és e jelszóra
leseprék a római légiókat Pannonia teréről. Ismerte a spanyol
történetekből VII. Ferdinándot, ki a mórokat annyi száz éves
uralgás után kiűzte az alhambrából; olvasott a scytha Bertezénáról,
ki egyszerű kovácslegény létére letörte a faját elnyomó hatalmas
geoug népet; és azután olvasá s tudta könyv nélkül ** tudósunk azon
nagybecsű munkáját, melyben <span class="pagenum"><a name=
"Page_115" id="Page_115">-115-</a></span> szorgalmas utánjárással s
vaskövetkezetességgel ki van mutatva, hogy görögök, marahánok,
spanyolok, scythák s a világ minden nevezetes népei ugyanazon egy
hatalmas fajból veszik eredetöket, mely fő-fő törzsei közé oly
derék népeket számít, mint az oroszok, lengyelek, csehek és
horvátok stb., a mit bizonyít az, hogy mindezen elszámlált népek
nyelvei annyira el valának halmozva szláv eredetű szavakkal, hogy
ha azokat egyszerre visszakérnék tőlük, hirtelen minden szóbeli
értekezlet fennakadást szenvedne közöttük.</p>
<p>Bodza Tamás mind ezt olvasta és tudta erősen. Egykor maga is írt
egy értekezést, melyben a hellen «συ» és szláv «ti szi» felötlő
hasonlatossága s tökéletesen egy értelmet kifejező mivolta meglepő
alapossággal és leleményességgel volt kimutatva, s mely a **-i
képzőtársulatban felolvastatván, közméltánylattal fogadtatott.</p>
<p>Megvoltak könyvtárában mind azon nagybecsű művek, melyek
különösen hazánkat méltaták azon kiváló figyelemre, hogy minden
létező várost visszavezessenek szláv eredetére, s melyek azon
leverő tudomást juttaták számunkra, miszerint a magyarnak még csak
egy folyóvize sincsen, miután azok mind idegen eredetűek, a mi
bizonyára igen elbusító szegénység, kivált a marhatenyésztők és
hajósokra nézve, a kik a vizet oly kevéssé nélkülözhetik.</p>
<p>Bodza Tamás hosszas tudományos buvárlatai s erős lelkesedés
nyomán készített magának egy saját térképet, melyen az országok a
mostaniaktól szokatlanul eltérő alakban voltak felrajzolva s csak
Európa delnői alakja s a megmásíthatlan folyamok gyaníttaták, hogy
ez még az óvilág képe. Az országok határaival történt változásokhoz
járult a térképben a nagyobb és nevezetesebb városoknak szokatlan
és csak az avatottak előtt természetes elnevezése, a classikus
«grad» végzet sokszoros előfordultával; és azon kis phantastikus
eltérés, hogy eltulajdoníthatlanul ázsiai eredetű városok,
Debreczen, Kecskemét, Nagy-Kőrös <span class="pagenum"><a name=
"Page_116" id="Page_116">-116-</a></span> és többek, apró
pontocskákkal jelentéktelen falvakká látszottak degradálva, míg
valamennyi jóravaló falu a Kárpátok alatt tornyos metropolisok és
csillagos várak jelvényeit viselte.</p>
<p>E térkép előtt órákig el tudott üldögélni a jámbor néptudós;
méregette czirkalommal a határokat, készítgetett benne utakat egyik
várostól a másikig; felépíté a hatalmas várromokat a Vág vizei
mentében, s megpróbálta azon bátor eszmét, mely szerint a Hernád és
Poprád eredetét elválasztó hegylánczot keresztülvágva, e két
ellenkező irányban futó folyam egyesítése által egy oly hatalmas
összefogó lánczot hozzon létre, mely a Fehér és Fekete-tenger
között lakó rokonfajú népeket mind egybekapcsolja.</p>
<p>Még akkor a vasutaknak csak annyi hirök volt, hogy a hirlapok
curiosumként említék, mikép valami Griffith Vilmos Angliában vasból
akarja csinálni a kerékvágást; azért Bodza Tamás úrnak ez európai
vizi útról eszméje méltán nevezhető nagyszerűnek.</p>
<p>E magában igen ártatlan rajongás, mely különben minden népfajjal
többé-kevésbbé közös, s mely különösen erős ott, hol egy elárvult,
elszegényült faj néhány hegylánczon túl hatalmasan uralkodó óriás
rokont érez, – nem maradt a puszta költői lelkesületnél néptudósunk
szivében.</p>
<p>Már tanuló-korában keserű gyűlölettel szítta tele lelkét minden
iránt, a mi magyar. Pozsonyban járt iskolába, e sajátságos
városban, hol az ipar német, az uraság magyar, a szegénység szláv.
Az ipar az urasághoz szít, a szegénység azután gyülöli mind a
kettőt. Látta az alföldi hetyke úrfiakat megjelenni a tanodában, a
kik sem oly szorgalmasak, sem oly jámborak nem voltak, mint ő és
barátai, mégis nagy kitüntetésben részesültek tanáraik felől.
Némelyik alig járt leczkére, mégis az első padba ültették. Győztek
magánleczkékre költeni s fölülmulták a convictusban magoló szegény
diákot. Czifra ruhában jártak, s <span class="pagenum"><a name=
"Page_117" id="Page_117">-117-</a></span> tanulmány-irataikat
szegényebb társaikkal másoltatták. Közvizsgákon magyar verseket
szavaltak, s azt olyan büszkeséggel, oly követelő tűzzel vitték
véghez, hogy a hallgatóság közül még az is tapsolt, a ki egy szót
sem értett a pattogó szavakból; míg ő hatástalan adta elő a szláv
képzőtársulat költeményeit modoros leppegő szózatával. Még az
anyagi erő durva küzdterén is túlnyomó akart lenni az ázsiai faj.
Az alföldi fiuk jobban birkóztak, ügyesebbek voltak testgyakorló
játékokban, nagyobb indulattal és több önbizalommal viselték
magukat komolyabb czivakodásoknál; ön nemzetiségöket kérkedéssel
vallák s az övét gúnyképen hányták szemére…</p>
<p>Hát még midőn országgyülések alatt összecsoportosult az ország
minden vidékeiből a büszke magyar főuraság, köznemesség pompája,
veleje. Új hang töltötte be az utczákat, miket fényes jövevények
széltiben, hosszában elfoglaltak; midőn jókedvű jurátusok esténkint
tizével összefogózva a falhoz huzódni kényszeríték a kopott kabátu
alumnistát, ki sovány jusculumát vitte haza köpenye alatt, mázatlan
szilkében, egy szelet barna kenyérrel, és forgatta eszében egy más
hajdani alumnista diák történetét, ki épen így hordta egykor
maradék leveskéjét mázatlan szilkében, s ki azután Magyarország
egyik herczege, főura lett, és kastélyokat birt és nagy czímeket
viselt; mikhez azt nagy ész, nagy szerencse és legnagyobb férfiui
délczegség juttatá, a kinek sorsából az ő számára csak az eleje
kinálkozik, a nyomor: ész, szerencse és szépség dolgaiban nagyon
mértékletes osztályrésze jutván.</p>
<p>Ezek a legelső keserű benyomások soha sem múltak el lelkéből. A
sors mostahaságát, saját tehetségei korlátolt erejét azontúl is
mindig háttérbe szorított nemzetisége sérelmei közé rótta fel. A
nélkülözés évei, a rongyos kis népnevelői lak Hétfalu egyik
zugában, a sovány árpakenyér, a foltos kabát, mind ezen keserű
fajneheztelés kínjait szaporíták.</p>
<p>A koronkinti érintkezések a földesúrral, a dölyfös és
<span class="pagenum"><a name="Page_118" id=
"Page_118">-118-</a></span> követelő Hétfalusyval, épen nem olyan
természetüek voltak, hogy kedélyét kiengesztelődésre bírhatták
volna. Hétfalusy minden embert haszontalan naplopónak tartott, a ki
nem ásóval, kapával keresi a kenyerét, ha már egyszer nem született
valamiféle úrnak; ezt a nagyrabecsülést különösen kiterjesztette
pedig az iskolamesterekre, mint a kik, hite szerint, csak azért
vannak kigondolva, hogy a népet örökösen lovalják az uraságok
ellen. Mintha nem lehetne el a világ a nélkül, hogy a paraszt el
tudja a betüket olvasni. Elég nekik az, a mit a templomban
hallanak. Egy falubeli juhász bankót csinált: «ha írni nem
tanítják, nem vetemedik rá». A népiskola-tanítók a földmíves
természetes prokátorai a földbirtokos ellenében. Ezen hitét a hol
csak lehetett, tényekben is nyilvánítá Hétfalusy, az uraságtól
rendelt deputatum-gabonát a rostaaljából mérette ki a mesternek, az
iskola udvarát elfoglalta cséplői számára, hogy leczke idején nem
lehetett a kelepléstől hallani a szót a tanodában; a muzsák számára
rendelt épületet soha sem javíttatá ki; hanem elnézte, a mester
saját maga hogy gyúrja a sarat kölcsön kért polyvával, a
falrepedések kipótlására és saját kezeivel kötözi össze a bomlott
nádtetőt. Gyakran az utczán lehordta őt a köznép előtt, keresve
keresett ürügyekért, s úgy bánt vele, a hogy legutolsó
cselédjével.</p>
<p>Bodza Tamás mind e bántalmakat felrótta mappája hátára, s mikor
elmélázott e furcsa térképen, szemei mindig megakadtak annál a
három vörös keresztnél, a mi Hétfalu tornyos jegye mellé volt
föltéve, s ilyenkor oly nagyokat sóhajtott, mintha sokalná a
türelmet, mit a sors a beteljesülés napjáig reá mért.</p>
<p>Mert, hogy a beteljesülésnek előbb vagy utóbb el kell
következni, arra erős hite volt.</p>
<p>Gyakran ünnepnapon lehetett látni mutatóujján egy durva
kovácsmunkáju vasgyűrűt, melynek pecsétlapjára e három betű volt
vésve: U. S. S. Ilyenkor meglátszott rajta, hogy a szokottnál
magasabban hordja fejét. Ha kérdezték <span class=
"pagenum"><a name="Page_119" id="Page_119">-119-</a></span> tőle,
miféle név előbetüi ezek, vállat vont, s azt mondta, hogy egy
barátjától kapta azt, még tanuló-korában; nem tudja, mit jelentenek
a betük.</p>
<p>Iskolai szűnhetek alatt rendesen elutazott gyalog messze
földekre, sok hegyet, völgyet bejárt, s visszatértekor rendesen
gorombább volt a földesúr irányában, mint az előtt, míg bizalmasabb
hívei előtt czélzó mondatokat hullatott el a világ rendének
megváltozása, régi reménységek, különös események felől.</p>
<p>Mindezeket mai világban puszta curiosumoknak fogják tartani.</p>
<p>Alig fogja valaki hinni, hogy vannak emberek, a kiknek
életirányát e központatlan eszmék határozzák.</p>
<p>Az emberi ambitiónak ez a neme valóban ritka növény. Hasonlít
azon cryptogamhoz, melyet csillag-hamvának szoktak nevezni, s
melynek reszkető, elfujható tömege csak ritka évben jelenik meg és
ritka földön, meleg nyári esők után.</p>
<p>Ennek a számára sincsen jó föld.</p>
<p>Ki értse meg e határozatlan ábrándokat? A köznép mit sem tud már
Szviatopolszk királyról: nem lelkesül fel Ziska nagy nevére s rég
elmosódott lelkében Giskra és a zsebrákok hosszú harcza.
Hatalmasabb testvéreknél is hajótörést szenvedett a nagy Szlávia
eszméje, az orosz szabadelvüek földönfutók lettek Muravieff este
után, tudósaik maig sem birtak egy közös nyelv fölött megegyezni,
melyen egymás között értekezhessenek, s hogy a nemzetiségi
rokonszenvek minő egyetemességet biztosítanak e nagyszerű ábrándos
eszmének, arról tudomása lehet mindenkinek, a ki valaha a lengyel
és orosz nép történeteibe bepillantott, a hol ez a kettő egymást
érinti.</p>
<p>Pedig hiszen oly nyilt, oly világos az út.</p>
<p>Nagy és dicső nemzetté lenni, világ színe elé emelkedni, helyet
vívni ki a történetben: a magyarhoni szláv nép annyi természetes
észszel, műveltségi fogékonysággal bir, szorgalma, takarékossága
bámulandó; népélete, dalai, <span class="pagenum"><a name=
"Page_120" id="Page_120">-120-</a></span> dallamai tele
költészettel, kedélye romlatlan, szíve jó; hogy ha tudósaik,
jóakaróik a helyett, hogy éretlen, ábrándos genealogiákkal, olcsó
nagyravágyással kápráztatják szemeit, akarnák őt vezetni a
műveltség, igaz tudomány, költészet, műipar mezején; és tennék azt
nem a ragyogni vágyás ambitiójával, hanem azzal a
hangyaszorgalommal, mely nem resteli a bölcseséget az abécze betűin
és a kincskeresést a filléreken kezdeni, és ezt a szent
kötelességet vennék át fiak az apáktól ivadékról ivadékra; akkor
építenének igazi várakat népök számára; a többi kártyavár, légvár,
délibáb országa.</p>
<p>Bizonyára Bodza Tamás uram is okosabban cselekvék vala, ha a
rábízott híveket egy kis írásra olvasásra, nép- és földismeretre,
természettanra és gyümölcsoltásra oktatgatja, mint hogy összeüle a
falu torkaival a kocsmában, a helység házánál, az erdőkerülőnél,
meg a külső pinczékben s biztatá őket olyan dolgokkal, a miknek
elhivése azután sok boldognak és boldogtalannak utolsó ábrándja
volt.</p>
<p>A környék minden falujában voltak személyes ismerősei, kiket
minden évben sorba szokott látogatni, s kikben ábrándos kilátásait
olyankor mindig felfrissíté.</p>
<p>Most itt jött az alkalom e nagy munkát megkezdeni.</p>
<p>Ő maga írástudó ember lévén, előre jól tudhatta hirlapokból a
veszélyes ragály közeledtét, melynek gyógyszerei, védeszközei még
akkor ismeretlenek voltak.</p>
<p>Egyszer csak elkezdett a lappangó hír terjedezni a falvakban,
hogy egy hatalmas külfaj be akar törni az országba, visszahódítandó
a századok óta elfoglalt Pannoniát a quádok és marahánok utódai
számára.</p>
<p>A népség látta élő szemeivel az átvonuló katonaságot, mely a
határszélek felé sietett, minden fuvaros, utazó, vándorló hozta
hírét a katonai őrvonatoknak, melyek hosszan fel vannak állítva s
útlevelet kérnek a jövő-menőtől, akkoriban nagyon szokatlan
intézményt.</p>
<p>Az okosabbak, értelmesebbek azzal nyugtaták meg a <span class=
"pagenum"><a name="Page_121" id="Page_121">-121-</a></span>
suttogókat, hogy ez nem külellenség miatt történik, hanem a künn
pusztító ragály behozatalának meggátlása végett.</p>
<p>Ekkor egy még ennél is borzasztóbb hír kezdte felütögetni
sárkányfejeit.</p>
<p>Azt beszélték, suttogták, dörmögték, később fenhangon kiáltozák,
hogy nem ragály készül a nép ellen, hanem az úri rend akarja
elpusztítani a köznépet!</p>
<p>El akarják őket pusztítani átkos, rettenetes módon: méreg által.
Gyorsan ölő mérget hintenek a szérükre, a kutakba, a csapszékek
italaiba; úgy akarják elveszteni a népet.</p>
<p>Meg vannak vesztegetve az orvosok, gyógyszerészek, csaplárosok;
ellenséggé lett mindenki, a ki nyirott főt és posztóruhát visel,
nem lehet hinni senkinek!</p>
<p>Ki terjesztette ezt a borzasztó hírt? Elébb csak titokban,
házról házra, suttogással, majd nyilt utczán, fegyveres kézzel és
fenhangon? A szövevény szálai messze elágaznak. Sokat fel lehet
róni emberi gyöngeségnek, a műveletlen, tompa népkedélynek, a
tudatlanságnak. Van osztálya benne az úri rend korábbi szigorának,
bár ez csekély, mert a nép dühe épen a legjobbakat, a kik legtöbbet
tettek jobbágyaikért, sújtotta a legkegyetlenebbül.
Beleszámíthatjuk a közönséges bűnöket is: rablás, boszú utáni
vágyat, a fej mámorát, a szív haragját, a kincsszomjat, de egy
vörös vonal húzódik végig az egész gyászfátyolon keresztül, mely
magára veszi a bűnsúlyt a «vak történetről», a kire minden emberi
botlást olyan örömest át szoktunk ruházni.</p>
<p class="center">* * *</p>
<p>Bodza Tamás esteli harangszó után künn sétált a mezőn. Ez rendes
sétája volt. Néha a szomszéd falu határaig is elment, hóna alatt
egy kis könyvvel, melyből philosophi nyugalommal olvasgatott.</p>
<p>Horácz könyve az, melynek minden versét kivülről tudja, s
minthogy az igen okosan ki van mondva, miszerint <span class=
"pagenum"><a name="Page_122" id="Page_122">-122-</a></span>
Horácznál szebbet és nagyobbat emberi lant-verő többé zengeni nem
tud, Bodza nem is olvas soha más egyebet, nem ismer más költőt,
semmiféle nyelvüt; tán önmagát kivéve, ki szintén szokott versek
irásáig lelkesülni, de a melyek szintén nem olyan jók, mint
Horáczéi.</p>
<p>Ma is elolvasta azon sorokat, a miket olyan jól ismert már. Ma
is leült megpihenni a nagy jegenyefa alá az út mentiben, az ismerős
gömbölyeg kőre, s épen ott járt, a hol a jó Horácz e szép szavakkal
kezdi versét: <span class="poem"><span class="i0">«Nunc est
bidendum! Nunc pede libero<br /></span> <span class="i0">Pulsanda
tellus…»<br /></span></span> a midőn hozzá közelgő lépések
fölzavarák csöndes élvezetéből.</p>
<p>– Vártalak, Iván, szólt a mester, hóna alá dugva könyvét, miután
behajtással megjegyzé benne a helyet, a hol az olvasást elhagyta,
nehogy elfelejtse.</p>
<p>– Későre szabadulhattam. Harangozásig az öreg nem bocsátott.</p>
<p>– Iván, a régen várt jelszó ki van mondva.</p>
<p>– Hogyan? kérdi a legény elbámulva.</p>
<p>– Ki van hirdetve minden templomban, minden iskolában,
kiszegezve nyomtatásban minden falu házára, minden tilalomfára.
Maga a vármegye adta a jelszót. A miről a nép még kétségben volt, a
mit nem akart elhinni, most már hiszi és tudósítva van róla
hivatalosan. A halál közelget és jaj annak, a ki fél tőle. Én nem
félek. Hát te?</p>
<p>A legény összeborzadt; de mégis azt mondá:</p>
<p>– Én sem.</p>
<p>– A mirigy egyszerre több helységben fog kiütni; és mindenütt, a
hol halottak lesznek, az élők fegyvert ragadnak és keresni fogják,
hogy kin álljanak boszut?</p>
<p>Iván arcza zöldre sápadt, de elfojtá belső rettegését. Az
rettentő idő lesz.</p>
<p>– A városban nagy már a zaj; de ez még nem sokat ér. Ismerem a
hétfalusi népet. Gyávák és csak félig-meddig <span class=
"pagenum"><a name="Page_123" id="Page_123">-123-</a></span> a
mieink. Sok közöttük az áruló, az idegen. A legnagyobb düh fokán,
ha egy ezüstgombos úr lejön közéjük mézédes szavakkal, vagy egy
hajdú hosszú pálczával, vagy legerősebb esetben egy pár vadász
töltött puskával, szétrebbennek, mint a vadludak. Haszontalan,
gyáva nép. Nem is tiszta; – korcs. Pedig mégis innen kell mindennek
kiindulni. Kényszeríteni kell őket, hogy ők indítsák meg; holmi
apró falu kezdése nem ad tekintélyt.</p>
<p>Iván bámulattal hallgatá mestere szavait s magában erősen kezde
meggyőződni, hogy Bodza nagy hadvezéri tehetségekkel bir.</p>
<p>– Valami szomszéd falu népét kell behozni az első támadásra;
legalkalmasabb lesznek a Tribo<a name="FNanchor_1" id=
"FNanchor_1"></a><a href="#Footnote_1" class="fnanchor">1)</a>
vidékiek. Sok közöttük a juhász, pásztor, mezőn élő ember, a kiket
össze lehet gyüjteni éjszaka, a nélkül, hogy észrevétetnék. A
faluban szeszgyár is van s nem hazudik, a ki azt mondja, hogy ott
mérget főznek. Általában minden faluba más falubeli vezetőket kell
küldeni, a kiket az uraságok nem ismernek. Némely embert zavarba
hoz az, ha könyörögnek előtte és néven szólítják.</p>
<p>Iván helyeslőleg inte fejével e bölcs mondatokra. Bodza meg
fogja érdemelni a tollbokrétát kalapja mellé.</p>
<p>– Te az éjjel járd el sorba a pásztorokat s az útmelléki
magányos kocsma előtt gyüjtsd őket össze. Én nem mondom, hogy mit
tégy, majd belátod saját eszeddel. Az országuton azonban ne
maradjatok mind, egy rész vonuljon a falu közelébe.</p>
<p>– Legjobb gyűlhely lesz a hóhér laka.</p>
<p>– Nem árul el bennünket Zudárné? <span class="pagenum"><a name=
"Page_124" id="Page_124">-124-</a></span></p>
<p>– Hamarább azt, hogy ő gyujtja fel Hétfalusy kastélyát
legelébb.</p>
<p>– Ő is úgy gyülöli őket, mint anyja, a vén kuvik?</p>
<p>– Ha nem jobban. A kuvik csak kiabál.</p>
<p>– Hallottam tőle sokszor, hogy Hétfalusy elfoglalta volna
jószágaikat; de nem lehet a szavain elmenni. Azt beszéli, hogy a
kastély egyik szárnya is az ő földére van építve.</p>
<p>– Úgy van az, hogy Anna asszony ura kurta nemes ember volt a
faluban, volt neki holmi kicsiny telke épen a kastély
szomszédjában. E miatt örök perpatvar volt közte és a földesuraság
közt. Egyszer Hétfalusy, mint aféle hatalmas úr, saját telkén
megkapta a kurta nemest, s megcsapatta. Ebből nagy per kerekedett;
Hétfalusy kétségbevonta Dudoky nemességét, ez nem tudta azt
bebizonyítani. Elvesztette a perét a megyén, feljebb vitte a
táblákra, elhuzódott évekig: a sok ostoba költségre felment a
pörlekedő minden gazdasága, elpusztult, elszegényedett, utoljára
dobra ütötték a telkét. Hétfalusy vette azt meg potom pénzen s még
a pör folyama alatt azt a boszút követte el, hogy a házának egy
szárnyát beleépítette a szomszéd pörös telekbe. Dudokyt erre
megütötte a szél. Leánya elárvult, egy időre a városba ment
szolgálni. Ott egy épen nem jóhirű helyre került, a hol egyszer
valaki azt az ajánlatot tevé neki, hogy elveszi feleségűl. A
szerencsétlen kapott rajta s kezet adott rá. Ki volt az a
boldogtalan, a ki ilyen helyen keres magának feleséget? Megtudta,
mikor megesküdött vele. Az volt a hétfalusi hóhér. Így lett Borcsa
a hóhér felesége. Ha csakugyan megőrült Anna asszony, akkor leánya
volt az egyik ok benne. Ezt is a Hétfalusyaknak tulajdoníták. Anna
asszony azután sokszor talált alkalmat, hogy magát a
Hétfalusy-családon megboszulja. Csigavér! szokta azokra mondani
Borcsa. A vén kuvik szerette a lelkét gyötörni annak, a kire
haragudott, szerette megtölteni a pompás palota belső szobáit
sirással és nyögéssel, látni a bánat, a bú alatt megőszülni büszke
<span class="pagenum"><a name="Page_125" id=
"Page_125">-125-</a></span> ellenségét, s gyönyörködni a szégyen, a
bánat, a lélekfurdalásban, mert az öreg olyan mérget is tud
keverni, a mi a szívet kínozza. – Nem ilyen Borcsa! Mikor ez az
asszony a Hétfalusyakról beszél, pelyhes ajka felduzzad, arczai
kipirulnak, két fekete szeme úgy szikrázik, mint a pattogó tűz, s
ha kés van a kezében, nem jó közel lenni hozzá. Neki az ellenség
vére kell, hogy beletocskolhasson lábaival, neki az kell, hogy
lánggal égve lássa a büszke kastélyt. Sokszor mondta ezt. «És
azután nem bánom, ha megölnek is!» tevé hozzá. Oh az irtózatos
asszony; majd meglátod.</p>
<p>– Valódi Libussa, mondá gyönyörrel Tamás. Ha győzünk, nagy
szerep vár reá. Te szerelmes vagy bele.</p>
<p>– Inkább ő én belém. Jól élek mellette.</p>
<p>Az öreg nem sokat gondol rá.</p>
<p>– Azt pedig ártalmatlanná kell tenni.</p>
<p>– Gondoskodunk róla.</p>
<p>– Éjfél után a helység minden kijárását el kell foglalni és egy
csoport legbátrabb legénynyel berontani a helység házához.
Vigyázzatok, hogy semmi nyirott fejü ki ne szabaduljon a
helységből, ha paraszt gúnyában jár is. A többi azután az én gondom
lesz.</p>
<p>– Jól van, mester.</p>
<p>– Azután a csőszháztól elő kell hozni Mekipirost.</p>
<p>– Minek, mester? Az a fiu néma is, bolond is. Tudod, hogy
kínjában elharapta a nyelvét.</p>
<p>– Annál jobb. Nem tud beszélni. Kell neki adni pálinkát,
sokat.</p>
<p>– Ha pálinkát iszik, olyan, mint valami veszett állat, mar és
körmöl; uszítani lehet mint a kutyát.</p>
<p>– Azt kell. Fognak majd előfordulni olyan esetek, a miket nem
örömest tesz meg az ember maga: de a miknek mégis meg kell
történniök. Értesz-e?</p>
<p>– Nagyon helyesen. Bámullak, mesterem. Ezt a félállatot neki
lehet ereszteni ott, a hol magunk nem akarjuk kezeinket bekeverni.
Ez neki megy a töltött fegyvernek, <span class="pagenum"><a name=
"Page_126" id="Page_126">-126-</a></span> ha pálinkát kapott s
megfojtja az édes apját is. S ha valami rosszul talál sikerülni,
azt mondhatjuk, ő volt a hibás.</p>
<p>A mester komoly szemrehányással nézett tanítványára.</p>
<p>– S te kiejtheted ezt a szót a szádon: «ha rosszul talál
sikerülni?» Iván, te neked nincs igazi hited. Iván, te haszontalan
ember vagy.</p>
<p>A legény zavarodottan igyekezett magát menteni.</p>
<p>– Iván, te haszontalan ember vagy! Bánom, hogy téged
választottalak e nagy munkára.</p>
<p>Iván megharagudott.</p>
<p>– Te választottál engem? Én választottalak téged. Nem én vagyok
a feje e szövetségnek?</p>
<p>– De én vagyok a lelke.</p>
<p>– Micsoda? ezekkel a vékony pipaszár karokkal? Nézd az én
karjaimat. Nézd; szólt Iván, felgyűrve húsos karjáról az ingszárt.
Egy kezemmel többet érek, mint te mindenestől.</p>
<p>– Mégis gyáva vagy, ha azt kérded, hogy fog-e sikerülni?</p>
<p>– Majd megmutatom, ha ott leszek! szólt Iván, mellére ütve s
kérkedőleg feszíté előre izmos mellét; s egyengeté fejét vállai
közt, mint szokták, a kik húsukra és csontjaikra büszkék.</p>
<p>– Addig pedig ne veszszünk össze az országon, mondá Bodza,
engesztelőleg nyujtva sovány aszott kezét Ivánnak, mit az teljes
erejéből megszoríta, nem annyira barátsága szilárd voltát, mint
inkább tenyér-izmainak kifejlettségét akarva elismertetni a
mesterrel.</p>
<p>Bodza még arczát se vonta el az erőművészi törekvésre, hanem
Iván egyszerre nagyot szisszent, kérkedő arcza összerándult s a
hasához kapott.</p>
<p>– Nos, mi lelt?</p>
<p>A legény kínlódva görnyedt össze.</p>
<p>– A hasamba nyilalt valami egyszerre…</p>
<p>– S te azon nyögsz? Lám, az imént majd összetörted ujjaimat, én
nem szepegtem. <span class="pagenum"><a name="Page_127" id=
"Page_127">-127-</a></span></p>
<p>– De az irtóztató. Milyen görcs.</p>
<p>– Talán már te is meg vagy mérgezve, Iván.</p>
<p>– Oh ne tréfálj az ilyennel, lihegé ez, elsápadt, eltorzult
arczczal.</p>
<p>– Hiszen tudod, hogy csak mese az egész.</p>
<p>Iván nagy sokára lélekzett fel.</p>
<p>– Már elmult. Milyen különösen éreztem magamat. Igaz, hogy csak
mese. De milyen különös fájdalom volt az.</p>
<p>– Verd ki a fejedből és igyál egy kis szíverősítőt. Most pedig
eredj és láss a rádbizottak után.</p>
<p>Iván még mindig sápadt volt egy kicsinyt s úgy tetszék neki,
hogy a mester arczát is olyan különös sárga szín lepte el.</p>
<p>– Milyen sárga ez az ég! szólt feltekintve. Semmi kék sincs
rajta. S milyen hosszu sötét felhő úszik ott az ég határán. Mint
valami nagy fekete madár.</p>
<p>– Ne bámuld most az eget, Iván, hanem siess, hogy készen légy
éjfélre.</p>
<p>– Egészen belátni a napba, egy csepp fénye sincs, mikor lemegy,
dörmögé ez szédelgős fővel.</p>
<p>– Mi gondod neked égre, napra s felhőkre? feddé őt gúnyosan a
mester.</p>
<p>– És a mik azokon túl vannak! viszonzá ez, visszanyert daczczal.
Jó éjszakát mester.</p>
<p>– Nyugodalmas jó éjszakát; szólt ez iróniás mosolylyal.</p>
<p>– Csöndes álmot.</p>
<p>– Boldog fölébredést.</p>
<p>Azzal elváltak egymástól. A mester visszafordult a falu felé,
olvasva tovább Horácz örök szép verseit; Iván pedig sietett a
magányos lak felé, fel-feltekintgetve a sárga égre, a fénytelen
napra, a hosszu fekete felhőre, s bámulva pillantva maga körül,
hogy árnyéka nem követi sehol, sem előtte, sem utána.</p>
<p>Az a méla sárga fény, az a barna, érczszegélyű felhő pedig
befedé a földet és elfogá széles lomha szárnyaival az <span class=
"pagenum"><a name="Page_128" id="Page_128">-128-</a></span> egész
láttér kerekét; mint valami denevérszárnyú alvilági rém, a mester
kinyitott könyvében úgy tánczoltak az apró fekete betűk hosszu
tántorgó sorai:</p>
<div class="poem">
<div class="stanza"><span class="i0">«… pallida mors<br /></span>
<span class="i0">Aequo pede pulsat<br /></span> <span class=
"i0">Pauperum tabernas,<br /></span> <span class="i0">Regumque
turres!…»<br /></span></div>
</div>
<h2>XI. AZ ELSŐ SZIKRA.</h2>
<p>Kamienszka Mária egy hosszu óráig beszélt Vértessy tábornok
nejével.</p>
<p>Elmondott neki mindent, a mit ama szerencsétlen családról
tudott, melynek sorsa oly szomorú emlékekkel volt a tábornokhoz
kötve.</p>
<p>Az atyjától üldözött ifjut mint délczeg hadapródot Galicziában
ismeré meg s a viszony, mely közöttük keletkezett, a
leggyöngédebbnek volt nevezhető.</p>
<p>Azon balesemény, mely az ifjut futni kényszeríté, gyászosan
zavarta azt meg; de meg nem szakítá, mert Mária azon férfias
elhatározottságal, mely a lengyel nőket annyira jellemzi, nyomról
nyomra keresé az eltünt ifjat s midőn rátalált, lelkének egész
erejével, szerető szive találékonyságával fogott a kétségbeesett
munkához, hogy őt megszabadítsa.</p>
<p>Kornéliát egészen felvillanyozták e szenvedélyes hölgy szavai:
ez oly tetterős, oly bátor, az első gondolatnál a kivitelre kész,
magával ragadta a szelíd kedélyű, nyugodt nőt, hogy az a
legábrándosabb terveket, miket egy óra alatt a felhő-alakulás
gyorsaságával rajzolt elé, valóknak és kivihetőknek tartsa.</p>
<p>Azt végezték egymás között, hogy az öreg Hétfalusyt vejével
együtt felhozzák a tábornokhoz, ugyanakkor Kornélia bevezeti hozzá
az elvesztettnek hitt gyermeket, kit fogadott apjától elhozni Mária
feladata leend. Az itten támadó <span class="pagenum"><a name=
"Page_129" id="Page_129">-129-</a></span> jelenet, midőn az apa és
nagyapa az óhajtott gyermekre fognak ismerni, lehetetlen, hogy meg
ne rendítse a tábornok szivét, ki azon perczben, midőn az apa
unokáját nyerte vissza, örömét azzal tetézendi, hogy fiával
ajándékozza őt meg.</p>
<p>A kedves összeesküvők olyan jól számították ezt ki, a terv oly
regényes és mégis valószinű volt, a siker előre látható,… hanem a
sors volt a gazda, és a gazda kezében volt a számadás.</p>
<p>Mária azonnal, a czéljaihoz alkalmas férfiruhában, lóra ült és
sietett vissza Hétfalu felé. Utközben egy levelet adott a postára,
melyben az öreg Hétfalusyt tudósítá, hogy mihelyt kocsira ülhet,
siessen a székvárosba; neki Zudár lakától egyenesen kellett
visszatérnie.</p>
<p>Már késő volt az idő, midőn az országútra kiért. A nap
lealkonyodott, látszott a szembántó verőfény az égen, mely minden
tárgyat sárga világba burkol, s megszüntet minden árnyékot, a
lemenő nap elől széles veres küllők szegték át a csodálatos szinű
eget, míg átellenben, kelet felől, ugyanolyan napküllők emelkedtek
barnán, magasan, mintha a rémangyal koronájának szarvai
volnának.</p>
<p>Olyan valami otthoniatlan szomorú volt az egész tájon. Egy madár
nem repült az égen, egy marha nem legelt a mezőn, még a vidámabb
tücskök czirpelése sem hangzott az útfélen. Az út maga pedig be
volt lepve gyeppel két felől, alig hagyva fenn egy kis tekergő
ösvényt középen, azon el is volt már mosódva az utolsó kerékvágás,
melyet valami áthaladt boldogtalan utazó szekere hagyott maga után;
hetek óta nem utazik senki ezen a tájékon, egyik falu retteg a
másikától, egyik ember kerüli a másikat, s nem kivánja szomszédját
látni senki.</p>
<p>Az országútról levezető düllő-utak épen egészen el voltak
hagyva, csak arról felismerhetők, hogy azokon alacsonyabb és
sötétebb fű termett.</p>
<p>Mint a tatárfutás után!</p>
<p>A ló egyedül ügetett előre, sem előtte, sem utána nem
<span class="pagenum"><a name="Page_130" id=
"Page_130">-130-</a></span> látszott ember vagy állat, a lovag
szomorúan tekintgetett körül.</p>
<p>Az út mellett görbe fák düledeztek erre arra, azokat is
letarolta valami pusztító hernyó, s ronda pókhálója rongyaival
vonta be szép zöld lombok helyett; távolabb eső gyümölcsös kertek
olyan színt mutattak, mintha le volnának égve, s a láthatár felé
olyan sárga volt az aszott mező, mintha csupa tarlóból állana.</p>
<p>A levegő nyomasztó, nehezen ült az ember mellén, s ha néha
egy-egy lomha szellő libbent végig e tájon, az is oly forró volt,
mintha az érczolvasztók kürtőiből fúna elő s még növelte a
tikkasztó nyomást.</p>
<p>Azután lassan, igen lassan besötétült; egy hosszú fekete vonal
volt az ég alján, mely csendesen egy sötét fátyollá bontakozott ki,
s a mint a csillagok nagy sokára kicsillámlottak a sápatag égből,
egyenkint eltakargatá azokat, mintha valami nagy szellem keze
felhuzná a gyász kárpitot a halottas sírbolt pislogó lámpái
elé.</p>
<p>Már éjszaka volt, midőn Kamienszka Mária a legelső csárdát
megpillantá az útfélen, mely számítása szerint épen a közép
távolságot jelölte a székváros és Hétfalu között.</p>
<p>Az éjszakai homályban hamarabb lehetett a zajt hallani, mint a
tárgyakat tisztán felismerni.</p>
<p>Mária úgy képzelé, hogy nyers szitkok között kétségbeesett
sikoltásokat hall, s homályosan kivehető tömegek mozogtak alá s fel
a ház körül.</p>
<p>Ösztönszerűleg megtapintá a nyeregkápában pisztolyait. Helyeiken
voltak.</p>
<p>Néhány percz mulva közelebb ért a házhoz s borzadva látta a
jelenetet, mely figyelmét régóta magára vonta.</p>
<p>Néhány száz pór, a néposztályok legalsóbb rétegeiből, rajzott ki
s be a csárda ajtaján, vad rikoltozás és szilaj dana között. Két
nagy hordó volt kiállítva a ház elé, beütött fenékkel, melyből
kalappal meríték a pálinkát, a kik hozzá fértek, néhány már csak
támaszkodva bírt lábán <span class="pagenum"><a name="Page_131" id=
"Page_131">-131-</a></span> maradni, a két hordó közé egy szék
karjához ősz szakállas zsidó volt kötözve, a kit a részeg csapat
emberei felváltva vallattak, szakállát szálankint tépdesve; a
kínzott martalék ordított, de nem felelt semmit, csak néha
könyörgött, hogy ártatlan leányát ne bántsák. Valami fehér nőalak a
küszöbön feküdt keresztül; minden azon menő, a ki átlépte, egyet
rugott is rajta. Az már nem érezte.</p>
<p>Mária felháborodva lovagolt a vén csárdást kínzó csapat közé s
férfias bátorsággal szólt:</p>
<p>– Mit cselekesztek itt?</p>
<p>Az emberek csak akkor látszottak a lovagot észrevenni, midőn
közöttük volt.</p>
<p>Egy fiatal siheder, tömpe, beütött orral, mezítelen mellel,
csimbókos haja orczáját ellepve, felelt a kérdésre:</p>
<p>– Egy méregkeverőnek fizetünk; ha tudni akarja urfi!</p>
<p>– Ki keveri a mérget? kérdezé Mária, kinek lelke messze járt
attól, hogy e választ megérthesse.</p>
<p>– Kicsoda? szólt a ficzkó daczosan. Ni, mintha nem tudná? Hát
nem az urak bizták a zsidókra, hogy keverjenek mérget a pálinkába.
Mi?</p>
<p>Mária annyira meg volt lepetve, hogy nem tudott rá mit
válaszolni.</p>
<p>– Ni, hogy teszi magát, mintha semmit sem tudna. De mi tudjuk.
Akár hogy szőtték, fonták. Kitudtuk. El van árulva minden. Valld
meg zsidó, hogy méreg van a hordóban.</p>
<p>Hanem azért itták, a mi a hordóban volt, mintha mindenki meg
akarna győződni felőle: milyen lehet az a méreg.</p>
<p>A szószóló suhancz telemeríté kalapja karimáját s odalépett
Máriához:</p>
<p>– No ifjuúr, ha nem hiszi, hogy méreg van benne, hát tessék
megkóstolni, tessék.</p>
<p>Mária undorítva tolta el magától a piszkos kalapban nyujtott
ronda italt. <span class="pagenum"><a name="Page_132" id=
"Page_132">-132-</a></span></p>
<p>– Látjátok, nem akarja inni, tudja ő is, hogy méreg van
benne.</p>
<p>«Le kell rántani lováról!» kiálta ekkor egy hang a tömeg
közől.</p>
<p>«Fel kell kötni őt is oda, a hova a Hétfalusy urakat fogják
kötni!» ordítá a másik.</p>
<p>A piszkos siheder hirtelen megragadta a paripa zabláját s többen
kinyujták kezeiket Mária ellen.</p>
<p>A vad fenyegetések egyszerre visszaadták a delnő
lélekjelenlétét. Hirtelen olyat ütött lovagkorbácsa gombos felével
a lovát feltartóztató suhancz fejére, hogy arczczal a földre bukott
le, s azzal sarkantyúba kapva paripáját, egy percz alatt kiugratott
a tömeg közől; egy utána hajított bot zúgott el feje fölött, s
egypár egyenesre ütött kasza vágott felé elkésett csapással; néhány
jó futó suhancz kergetni kezdte, két hosszú társzekér volt
keresztbe fordítva az úton; azt hitték, hogy ott elfoghatják; a
delnő egy szökéssel átugratott a gáton, mire üldözői elmaradtak
mögötte, hanem a mint hátra fordúlt, hallá a rémséges hahotát, a
mit utána küldtek s egyes fenyegető kiáltásokat:</p>
<p>– Csak hadd menjen. Jó helyre megy oda! És újra hahotával
kaczagtak utána.</p>
<p>A mint Mária néhány száz lépésnyire haladt, megdöbbenve vevé
észre, hogy paripája elkezd sántítani, nagyokat botlik s egyre
lassabban léptet.</p>
<p>A jó mén, midőn átszökött a szekértorlaszon, bizonyosan
megrándította egyik első lábát.</p>
<p>Nemsokára csak lépve birt haladni, s Máriának szüntelen feszítve
kelle tartania a kantár szárát, hogy lova ne botorkázzon
annyit.</p>
<p>Jó, hogy üldözői utána nem mentek, most alig birt volna előlök
megszabadulni.</p>
<p>De miféle rendbontó had lehet ez? töprenkedék magában Mária,
mely polgáriasult országban, rendes kormányzat és
törvényszolgáltatás mellett ily önkényű kicsapongásra <span class=
"pagenum"><a name="Page_133" id="Page_133">-133-</a></span>
vetemedik? Arra, hogy ez valami elterjedt lázadás rémjelenete is
lehet, távolról sem gondolt.</p>
<p>E közben ama sötét kárpit mind jobban bevonta az eget, a vidék
egészen elsötétült, egyik csillag a másik után borult el; a ló
horkolt és fejét hányta. Mária nem maradhatott többé a nyeregben,
attól félve, hogy lova fején keresztül esik, hanem leszállt s lova
kantárát karjára akasztva, úgy vezette azt maga mellett.</p>
<p>A begyöpösödött utat nehéz volt már kivenni a sötétben s Mária
csaknem egyenesen haladt egy nem messze világló fény felé, mely
valami útféli ház ablakából látszott jönni.</p>
<p>A mint közelebb jutott a házhoz, úgy tetszék neki, mintha annak
környékén is jövő-menő csoportok tünedeznének elő s hangosabb
szóváltások zaja hallatszanék.</p>
<p>Most tisztult fel előtte, miért nevettek üldözői oly hahotával,
midőn erre látták menekülni. Itt is el volt állva az út.</p>
<p>Egy perczre megállt; a női gyengeség egy perczre erőt vett
szivén, néhányszor végig borzadt egész teste, azon ösztönszerű
iszonyattól, melynek okát még nem érte utól az öntudat. Azon
gondolkozott, hogy meneküljön. Félre az útról, az ismeretlen erdők
közé… Azután ismét eszébe jutott, hogy miért jött? s nem reszketett
többé, kivette pisztolyait a nyeregkápából; felhuzta sárkányaikat,
új gyutacsot tett csapantyuik alá, az egyiket hóna alá fogta, a
másikat kezébe s lovát megkötve egy útféli fához, minthogy ily
állapotban hasznát nem vehette, elszántan neki indult a zajgó
csoportnak.</p>
<p>Könnyü lett volna ugyan e sötétség közepett, egy kis kerüléssel
egészen kitérni előlük, de valami veszélyes kiváncsiság, mely úgy
ösztönöz felkeresni azt, a mitől épen rettegünk, nem engedé azon
határozatától eltérni, hogy épen a lármás csoportok között haladjon
keresztül.</p>
<p>Azok csak akkor vették őt észre, midőn már közöttük állt.</p>
<p>«Megállj», hangzott egyszerre köröskörül s egy kasza hegye
szegült a jövevény mellének. <span class="pagenum"><a name=
"Page_134" id="Page_134">-134-</a></span></p>
<p>Mária visszanyerte lelke minden erejét a veszély
pillanatában.</p>
<p>– Tíz lépésnyire tőlem! kiáltá csattanó hangon; a ki közelebb
lép, lelövöm! Mit akartok?</p>
<p>A merre pisztolyát fordítá, hátra huzódott előle a ronda
csoport; ha menni akart volna, tiszta volt előtte az út,
akadálytalanul keresztül haladhatott.</p>
<p>De most már többet akart. Átérté e néhány sötét jelenetből, hogy
itt valami gonosz készül a Hétfalusy család ellen. Meg kell tudnia,
mi az? és talán segíteni rajta. «Mit akartok itt?» ismétlé a
kérdést.</p>
<p>E pillanatban kinyilt az útféli ház ajtaja s kilépett rajta
Bodza Tamás lámpával kezében.</p>
<p>– Ki beszélt itt? kérdezé széttekintve a sötétben.</p>
<p>Néhány félénkebb parasztlegény az ajtó mögül mutatá neki a
jövevényt; figyelmeztetve rá, hogy ne menjen oda, mert puska van a
kezében.</p>
<p>A mester bátran lépett Mária elé, feltartá feje fölött a
lámpást, hogy amannak arczába láthasson.</p>
<p>«Milyen szép feje van az úrfinak»; dörmögé a borzas Hanák a háta
mögött, «hogy illenék a kaszám hegyébe».</p>
<p>– Csitt, szólt a mester. Én hadd beszéljek. Kicsoda az úr, és
mit akar?</p>
<p>– Azt nem mondom meg minden bolondnak. Elébb akarom tudni, hogy
ti kik vagytok? Ha rablók vagytok, védem magamat ellenetek a hogy
tudom; ha bolondok vagytok, akkor igyekezlek felvilágosítani; ha
derék hős férfiak vagytok, akkor kezet fogok veletek.</p>
<p>Ez utóbbi eszme csak akkor jutott eszébe Máriának, midőn Bodza
arczát megpillantá. Hasonló rajongókkal ő is találkozott elégszer s
alkalma volt őket tanulmányozhatni.</p>
<p>Bodza szemei felvillantak e szóra.</p>
<p>– Mi nem vagyunk sem rablók, sem bolondok, hanem vagyunk igaz
hős férfiak, kik harczolunk az egy testvériségért a jeges tengertől
a meleg tengerig. <span class="pagenum"><a name="Page_135" id=
"Page_135">-135-</a></span></p>
<p>Mária leereszté pisztolyai sárkányát, eltette azokat
oldalzsebébe s bizalmasan nyujtá kezét a mesternek.</p>
<p>– Úgy légy üdvöz testvér, én Oroszhonból jövök.</p>
<p>Bodza Tamás gyanakodva tekinte sanda szemöldei alól Máriára s
azzal a kis újjára vont vasgyűrűt szemei elé tartva, kérdezé
tőle:</p>
<p>– Tudod, mit jelent e három betű? (U. S. S.)</p>
<p>Mária mosolyogva válaszolt:</p>
<p>«Ud szlovenszke sztridnoszti.»</p>
<p>A mester megszorítá az eléje nyujtott kezet.</p>
<p>– Jer innen a házba, szólt, őt magával vezetve, míg a parasztok
engedelmeskedve emeltek előtte kalapot, utat engedve az
ajtónyilásig.</p>
<p>A csárdaszobából kiküldött a mester mindenkit s midőn egyedül
maradtak, hevesen kérdezé oroszul:</p>
<p>– Te Oroszországból jösz? Melyik részéből Oroszországnak?</p>
<p>– Az örök városból, a Kreml kapui alól, felelt Mária szintén
orosz nyelven.</p>
<p>Bodzának minden gyanuja elenyészett. Ez valóságos «ud».</p>
<p>– Mi hír van Romulus halála óta az országban?</p>
<p>Mária jól tudta, hogy kit értenek Romulus alatt? Nem mást, mint
Muravieffet, ki az új Róma falait volt felépítendő, mely hajdan ura
legyen az egész világnak. Mária nem volt proselytája e rajongó
egyleteknek, de a forráshoz közelebb állva, a szállongó mendemondák
után több mesét volt képes mondani Bodza Tamásnak, mint az ő neki,
saját gazdag phantasiája leleményeivel is szaporítva azokat.</p>
<p>– Romulus nem halt meg, Romulus most is él, szólt suttogva a
kérdezőnek.</p>
<p>– Hogyan? kérdezé Bodza meglepetve, tehát hova lett?</p>
<p>– Eltünt. Miként Romulus. Elragadták az istenek, szólt Mária és
rejtélyesen mosolygott, mintha ő többet is tudna arról, hogy hová
lett. <span class="pagenum"><a name="Page_136" id=
"Page_136">-136-</a></span></p>
<p>Bodza hevesen ragadá meg kezét.</p>
<p>– És egykor újra meg fog jelenni, úgy-e?</p>
<p>Mária szótlan kézszorítással válaszolt.</p>
<p>– Tehát igaz, folytatá a mester lelkesülten, hogy nem őt
fejezték le, hanem helyette egy lelkes jó barát áldozta fel
magát?</p>
<p>– Az az én testvérem volt; szólt Mária eltakarva kezével
szemeit, azután hirtelen a mester vállára tevé kezét. Ne sírj, ne
sirasd. Látod, hogy én nem siratom, pedig nekem testvérem volt.
Romulus él, és áldozatot és engedelmeskedést kiván
mindnyájunktól.</p>
<p>A mester még forróbban szorítá meg Mária kezét.</p>
<p>– Mi a te neved, szeretett testvér?</p>
<p>– Nevem Fabius Cunctator; szólt Mária. (Jól ismerte a rajongók
azon gyöngeségét, miszerint szerettek maguknak a classicus korból
válogatni neveket.)</p>
<p>– Az én nevem Numa Pompilius; szólt öntetszéssel vetve hátra
fejét a mester. Hű az ügyhöz, lelkesült az eljárásban, higgadt a
meggondolásban, kérlelhetlen a kivitelben és rettenthetlen a
veszélyben.</p>
<p>És újra megszoríták egymás kezét, forrón és bizalmasan. Mária
pedig azon gondolkozott, hogy e lelkesült, higgadt, kérlelhetlen és
rettenthetlen férfiunak nem jó volna-e ezt a száraz sovány torkát,
mikor legjobban beszél, megragadni, összeszorítani és beléfojtani a
lelket.</p>
<p>– Ti felemeltétek a zászlót? kérdezé Mária a derék Numa
Pompiliustól. Ki adta nektek erre a jel?</p>
<p>– Az ég és föld, felelt a mester; az ég, mely elküldé a népekre
a halált, és a föld, mely megnyilt a haldoklók előtt. Soha jobb
alkalom nem kinálkozott, mint a mostani. A rettenetes vészangyal
házról-házra jár, nagyokat lép egyik falutól a másikig, és
szomorúságot, rémületet visz mindenüvé. Az emberek látják, hogy az
élet olcsó, és nem lehet tartogatni. A kétségbeesés fölbont minden
köteléket, a mi urak és szolgák, adósok és hitelezők, alattvalók és
parancsolók között van. Csak egy szikra kellett, <span class=
"pagenum"><a name="Page_137" id="Page_137">-137-</a></span> hogy
minden lángba boruljon. Ez a szikra már meg van gyujtva.</p>
<p>– Mi módon?</p>
<p>– A köznép között valami vak hír kezdett elterjedni, miszerint a
magyar urak jobbágyaikat tömegestül meg akarják mérgezni.</p>
<p>Mária bámulva nézett a mesterre.</p>
<p>– De hát akad ember, ki azt elhiszi?</p>
<p>– Jövő-menő emberek vallomásai költék a hírt, egy részeg
gyógyszerész-segéd gondatlan beszéde megerősíté, elfogott levelek,
miket főurak irtak egymásnak, tanubizonyságul szolgáltak.</p>
<p>– S főurak irták volna egymásnak, hogy jobbágyaikat
megmérgezzék?</p>
<p>– Nem; de a ki a levelet felolvasta a nép előtt, annak módjában
állt olyan dolgokat mondani el, a mik nem voltak oda irva.</p>
<p>Mária azon a ponton állt, hogy undor és iszonyat miatt elárulja
magát.</p>
<p>– Tehát hamis leveleket olvastatok fel az irástudatlan nép
előtt. Ez nagyon czélszerűen volt kigondolva. A falusi népség
könnyen hivő; de hát a városokban?</p>
<p>– Ott még jobban félnek, s még több az ijesztő hír, csak egy
kiáltás és Jeriko falai ott is leomlanak, a hol senki sem féltette
azokat.</p>
<p>Mária lelkében egy eszme villant hirtelen keresztül.</p>
<p>– Vannak-e tudósítva e mozgalomról többi testvéreink, kik a
Dráva mellett, és Czernagora hegyei közt laknak?</p>
<p>A mester zavarodottan felelé, hogy nem.</p>
<p>Mária szinlett csüggedtséggel viszonza:</p>
<p>– Úgy félszeg minden intézkedés, míg egy helyen ébren vagytok,
másik helyen alusznak, egyik helyen kitör a láng, a másikon
eloltják. Egyszerre kellett volna mindenütt fellobbanni annak.
Bocsátottál-e ki kiáltványokat?</p>
<p>Bodza megszégyenülten felelé, hogy «nem».</p>
<p>– Úgy nem tudod, mit cselekszel, Numa Pompilius! <span class=
"pagenum"><a name="Page_138" id="Page_138">-138-</a></span> riad
föl Mária. Ez lett volna az első, a legmulhatlanabb teendő.
Kiáltványokat küldeni szerteszét, utasítani a vezetőket,
összpontosítani a mozgalom erejét; rendszert hozni az egészbe. Ah,
ti ebben mind ujonczok vagytok, Numa. Miért is kezdtek lengyelek
nélkül hozzá; ezt a munkát csak a lengyel érti. Van-e iróeszköz itt
közelben?</p>
<p>Bodza meglepetve engedelmeskedék, s valami sutból tintát és
papirt keresett elő; egészen meg volt hunyászkodva, magánál okosabb
embert érezve maga mellett.</p>
<p>– Most ülj le és irj.</p>
<p>Bodza gépileg engedelmeskedék. Mária diktálta, hogy mit irjon,
míg saját maga ugyanazt egy másik papirra irta egyszerre.</p>
<p>«Testvérek!»</p>
<p>«A régen várt óra ütött. A zászlót kitűztük. A főurak méreggel
akarnak bennünket elpusztítani, mi tűzzel és vassal pusztítjuk el
őket. A bátrak megélnek, a gyávák meghalnak. A ki látja gyermekeit,
testvéreit, szülőit, kinlódva fetrengeni a porban, ragadjon
fegyvert a gyilkosok ellen. A katonaságtól nem kell félni, mert az
is nekünk fogja pártunkat. Ne szabaduljon meg senki, a ki nyirott
hajat visel. Minden faluból két követ induljon azonnal Hétfaluba,
mely középpont leend, további rendeleteink megértése végett.
Bátorság és egyetértés! Kelt főhadiszállásunkon Hétfalu alatt.»</p>
<p>– Ird alá neved: Numa Pompilius, felsőpannoniai prætor.</p>
<p>Bodza Tamás vonagló mosolylyal fogadta el a megtisztelő czimet,
s alákanyarítá azt a veszedelmes okiratnak.</p>
<p>Azután Mária vevé kezébe a tollat, s aláirta nevét:</p>
<p>– Fabius Cunctator, volhyniai quæstor.</p>
<p>Azután mind a két okiratot megpecsételék az ismeretes három
betűs gyürűvel s Mária nemesi czimerével.</p>
<p>– És most küldd el ez egyik kiáltványt gyors lovag által Nyitra
vidékére, míg én a másikat véve magamhoz, sietek vele Slavoniába.
Te itt az alatt organizáld az állandó <span class=
"pagenum"><a name="Page_139" id="Page_139">-139-</a></span>
hadsereget. Élelemről és ruházatról gondoskodtál-e előre?</p>
<p>Bodza Tamás pironkodva vallá meg, hogy bizony arra nem is
gondolt.</p>
<p>– No hát irj sietve egy nyilt parancsot a kassai és rozsnyói
szabó- és csizmadia-czéhek előljáróinak, melyben hagyd meg nekik,
hogy négy-négy ezer pár sarut és ugyanannyi dolmányt és szűrt tíz
nap alatt haladéktalanul kiállítsanak s szekereken Hétfalura
küldjenek, ellenkező esetben kegyetlen sarcz fog rájok rovatni.</p>
<p>Bodza Tamás hiven megirta azt is. Gondolá magában: ezeknek a
lengyeleknek mégis nagy praxisuk van az ilyen ügyekben.</p>
<p>– És most az egyik iratot küldd el gyors futár által Rozsnyóra,
a másikat én kézbesítendem. Ne mulaszd el ugyanezen kiáltványokat
számtalan példányban leiratni s az ország minden részeibe egyszerre
szétküldözni.</p>
<p>Bodza igérte, hogy holnap reggel tanítványaival sok példányban
le fogja azt másoltatni.</p>
<p>– Most pedig, derék Numa, ne felejtsd el, hogy kiáltványunk
jelszava: bátorság és egyetértés. Bátorságban nincs fogyatkozásunk,
de az egyetértés tekintetéből tudd meg, hogy miért hívnak engemet
Fabius Cunctatornak? Az én elvem az okszerű késedelmezés. II.
Romulus tervét is a korán kezdett jeladás semmisítette meg; ha egy
fél napot, csak hat órát várakoznak, a terv gyönyörűen sikerül. A
sietség buktatott meg bennünket. Nehogy ezuttal ismét hasonló
veszedelmünk támadjon, én tanácslom neked, hogy a kirohanással
holnap délig várakozzatok. Kassáról holnap délben vonul az összes
katonaság Eperjesnek, s két napig nem jő helyette más. Ebből
értheted, hogy miért óhajtom a halasztást holnap reggelig.</p>
<p>A mester elsápadva felelt:</p>
<p>– Már késő.</p>
<p>– Hogyan késő? kiálta Mária felpattanva.</p>
<p>– A parancsok már ki vannak osztva. <span class=
"pagenum"><a name="Page_140" id="Page_140">-140-</a></span></p>
<p>– Vissza kell azokat vonni.</p>
<p>– Már nem lehet! már nem lehet! szólt kezeit tördelve a mester;
s aggodalmasan tekintgetett ki az ablakon, melyen át valami távoli
veres fény kezdett a szobába világítani. Már felgyujtották a hóhér
házát.</p>
<p>– Micsoda? kiálta magán kívül Mária.</p>
<p>– Ez volt a kezdemény. Most már nem lehet halogatni többé.</p>
<p>– Esztelenek! Bolondok! sikoltá a delnő s futni akart ki a
szobából. Az ajtónál eszére tért. Visszafordult s kezét Bodza
karjára téve, titkolózva sugá fülébe:</p>
<p>– Úgy csak egy mód van, egyszerre diadalt nyerhetünk.</p>
<p>– Mi az?</p>
<p>– A székvárost is fel kell lázítanunk; ha sikerül: elfogni a
tábornokot; ha rosszul sikerül: legalább dolgot adni a
katonaságnak.</p>
<p>Bodza Tamás fogvaczogva helyeslé e tervet; csak azt szerette
volna tudni, vajjon kinek lesz elég bátorsága e feladathoz hozzá
nyulni?</p>
<p>Mária a legnagyobb erőszakot követé el lelkén, midőn az ablakon
át az éjszakai tájba kitekintve, hideg vérrel vizsgálá a távoli
égést, mely a szobába világított.</p>
<p>Egy pillanat alatt keresztül futott gondolataiban mind az, a mi
ott történhetett és a mi még másutt történni fog. Maga előtt látta
az éjféli borzalmakat mind és mutatnia kellett, hogy őt mind e
jelenetek egészen más oldalról érdeklik.</p>
<p>– Numa Pompilius, a mondott tervvel sietni kell. Valami paripa
van-e itt közelben? Az enyim elmaradt az uton, nem használhatom
többé.</p>
<p>– Lesz, Fabius. A postahivatal lovait lefoglaltatni volt első
gondom, hogy hírnököket ne küldhessenek szélylyel. Láthatod, hogy
előrevigyázó vagyok. Válaszd ki magadnak a legjobb lovat és siess,
a hova kivánod. Ezt a provinciát rád bízom. <span class=
"pagenum"><a name="Page_141" id="Page_141">-141-</a></span></p>
<p>Bodza nagylelkű volt. A veszélyesebb tartományt a meghódítás
dicsőségével együtt bízta másra.</p>
<p>– Sietek, szólt Mária, felnyitva gyorsan az ajtót; ott azonban
újra megállt egy perczre. – Te Numa, egyedül bocsátasz-e engem?</p>
<p>– Miért ne?</p>
<p>– Hibát követsz el. A népvezérnek gyanakodónak kell lenni; hátha
én csak kém, hátha áruló volnék! Megbizásaidat soha se ruházd egy
emberre, mindig ketten járjanak követeid, hogy egyik a másikra
ellenőrködjék. Ez általános szabály; csodálom, hogy eddig meg nem
tanultad.</p>
<p>Bodza Tamás elismerte hibáját; Fabiusnak csakugyan több
gyakorlata van ilyen vállalatoknál. Valakivel kisértetni kell
őt.</p>
<p>Máriának pedig csak azért kellett e kisérő, nehogy
visszatértében ismét feltartóztassák a csárda mellett tanyázó
csoportok.</p>
<p>– Hozzatok elő két paripát! szólt Bodza a folyosón őrködő
parasztoknak; azzal mind a ketten kiléptek a pórhad közé.</p>
<p>Egy-egy csoport férfi, kaszáinak egyenesre ütésével
foglalkozott; mások ingerülten beszélő népszónokot fogtak körül,
vagy öten iszonyú lármát csaptak négy garas miatt, a mit útban
talált batyus zsidótól foglaltak el, hogy oszszák azt fel öt
felé?</p>
<p>– Barátaim! szólt Mária közéjök lépve, meghitt, bizalmas szóval:
van-e köztetek bátor, vakmerő ficzkó, a ki tűzbe-vízbe menni kész,
ha kell?</p>
<p>A rábámuló lázadók nem igen feleltek eleinte, hanem a mint Bodza
Tamás bizonyítá, hogy most egy hatalmas pártfőnöküket látják maguk
előtt, akkor tízen, huszan furakodtak elő, bizonyozva, hogy ők
mindnyájan veszett vakmerő emberek.</p>
<p>– Atyafiak, a dolog nem tréfa. Kinek van kedve velem berontani a
székvárosba, felolvasni a kiáltványt, felbuzdítani a népet,
fegyvert és lőport szerezni magunknak, és a <span class=
"pagenum"><a name="Page_142" id="Page_142">-142-</a></span> legfőbb
urakat elfogni egy csoportban, mint egy csomó farkast a berek
közepén?</p>
<p>E kérdésre kissé alábbhagyott a kérkedő lárma, de két-három jól
felpálinkázott ifju arra is ütögette a mellét ököllel, hogy ők arra
való emberek lesznek.</p>
<p>Mária kiválasztá közőlök a borzas Hanákot. A ficzkónak olyan
pofája volt, szélesebb mint hosszu, felűl borzas, alól torzon, hogy
lehetetlen volt meg nem tetszenie.</p>
<p>– Te jösz velem. Ülj fel az egyik lóra.</p>
<p>Borzas Hanák nem hagyta magát kétszer kináltatni; nagy
ügygyel-bajjal felhasalt a lóra, s nem győzött mosolyogni örömében,
hogy már most neki lova van.</p>
<p>Mária könnyeden pattant fel a másik paripára. Jó száraz, de
csontos állat volt az.</p>
<p>– Holnap ilyenkor hallani fogtok felőlünk, szólt, szavait
Bodzához intézve. Addig valami elhatározó lépésbe ne ereszkedjetek.
A kiket elfogtok, őrizet alá kell tenni, és vigyázni, hogy kár ne
essék bennök. Értesz-e? Meglehet, hogy az elfogottak maguk is
keresni fogják a halált. Nekünk azonban szükségünk leend rájok
«vallomásaik» végett. Azért életökre vigyáznotok kell. Itélni
fogunk mindenki fölött. Numa, mindenütt jelen légy. Bátorság és
vigyázat!</p>
<p>Mária még egyszer kezet szorított Bodza Tamással, azzal
sarkantyúba kapta a lovat s kivágtatott az országútra, útitársa
lovát úgy kellett kivezetni az udvarból, mert erőnek erejével be
akarta vinni lovagját az istállóba, ott azonban valahogy mégis
utólérte Máriát, kisérve az elmaradott csapatok borzalmas
örömrivalgásától.</p>
<p>Mária sietve vágtatott az országuton, néha-néha félretekintve az
égő ház felé, mely messze bevilágítá az elborult eget, haragos
biborral szegve a felhőket, a fényes füstöt csavargatta a szél;
olyan fény volt tőle, mintha egy egész falu égne; a mint
messzebb-messzebb távoztak, a láng kevésbbé világítá már be az
utat, az út melletti fák oldalait, az égen végig hömpölygő
felhőket; végre csak <span class="pagenum"><a name="Page_143" id=
"Page_143">-143-</a></span> annyira látszott már meg, mint egy nagy
vereslő csillag a földön, mint egy messzire világító pont. Utoljára
az is elenyészett; az idő hajnalodni kezdett, a szürkülő ég
elhamvasztá az éjjeli fényt, s a visszatekintő előtt nem jelölé más
a vész helyét, mint egy sötét szürke füst-oszlop a halaványsárga
látkörön.</p>
<p>A csárda mellett elhaladva, közel engedé jönni magához Hanákot
Mária; kisérője az eléje csoportosuló ittas pásztoroknak nagy
kiabáló szóval elmondá, hogy mi járatban vannak.</p>
<p>– Megyünk a városba, felolvasni a proclamáczkit, elfogjuk a
katonákat, meg a nagy urakat, hozunk puskát, lőport, meg pénzt
sokat! Ez a kurér!</p>
<p>A legrekedtebb éljenkiáltás üdvözlé a nagylelkű szándékot. Egy
vigyorgó kaszás meg is szorítá Mária kezét kérges tenyerével, kinek
borzas Hanák hevenyében nem talált tekintélyesebb czímet a
«kurér»-nál.</p>
<p>A mint lassankint megvirradt az idő, a hűs hajnali szél józanító
lehellete szemközt fútta a lovaglókat, a messzeségben már
látszottak előttök a székváros tornyai; itt kezdte észrevenni
Mária, hogy kisérője erősen hátra maradoz tőle. Egy párszor vissza
kiálta rá.</p>
<p>– Bratyi. Ne maradj el.</p>
<p>– Fáradt a lovam, lihegé Hanák s törülgeté bele izzadt
üstökét.</p>
<p>– Vágd bele a sarkantyúdat.</p>
<p>– Ha volna.</p>
<p>– Hát eredj előttem; majd én ütöm hátul az ostorral.</p>
<p>Ez jól ment egy ideig; hanem a mint egyre közelebb jöttek a
székváros tornyai, borzas Hanák elkezdett panaszkodni, hogy az ő
nyerge le akar esni.</p>
<p>– Szállj le, szorítsd meg.</p>
<p>A ficzkó leszállt, de annyi ideig szöszmötölt vele, hogy utóbb
Mária maga ugrott le, megszoritotta a ló terhelőjét,
helyreigazította a nyerget.</p>
<p>– Ülj hamar fel. <span class="pagenum"><a name="Page_144" id=
"Page_144">-144-</a></span></p>
<p>Borzas Hanák mind az öt ujját bemeríté a csimbókjaiba s
körülvakarta a kalap alatt a fejét; azután egyszerre furcsa
vigyorgással fordítá orczáját Mária felé.</p>
<p>– Hát hallod-e, igazán a székvárosba megyünk?</p>
<p>– Látod.</p>
<p>– Hát igazán fel akarjuk ott olvasni a proclamáczkit, elfogni a
generalist, elvenni az ágyúkat, meg elfoglalni a kaszárnyát?</p>
<p>– Még többet is, hogyha benne leszünk a dologban.</p>
<p>Borzas Hanák még jobban vakarta a fejét, s ezer igazítani valót
talált a lószerszámon; végre előállt az indítványnyal:</p>
<p>– Hallod-e atyafi; nem jobb lenne, ha azalatt, míg te bemégy a
városba, én idekinn maradnék, s a mint az emberek jönnek a
hetivásárra, azoknak olvasnám fel a proclamáczkit?</p>
<p>– Tudsz olvasni?</p>
<p>– Hogyne tudnék? Az volna szép. Egyházfi vagyok én!</p>
<p>– Jó lesz biz az, hagyá helybe Mária, s kivéve oldalzsebéből egy
pár szivart, a papirost, melybe azok takarva voltak (valami régi
lőcsei kalendárium vásári jegyzékét): átnyujtá a derék bajtársnak,
a ki azt műértő szemekkel végig tekintve, azt mondá, hogy mindent
megértett belőle és szépen összehajtogatva, bedugá kalapzsinórja
mellé.</p>
<p>– Majd szépen elolvasom én ezt, s friss csapatokkal megyek
segítségedre!</p>
<p>Mária azt mondá, hogy jó lesz, s rávagdalva a paripára, úgy
vágtatott a székváros felé, hogy borzas Hanák nem állhatta meg,
miszerint ne imádkozzék érte, vajha ki ne törné odáig a nyakát.
<span class="pagenum"><a name="Page_145" id=
"Page_145">-145-</a></span></p>
<h2>XII. A TŰZ KÖZÖTT.</h2>
<p>Zudár nyugtalanabb volt mint egyébkor.</p>
<p>Ablakain a vas táblákat már alkonyat után bezárta, s a
szokottnál korábban lefeküdt.</p>
<p>A kis leányka imádsága rövid időre megnyugtatá lelkét: «amen,
amen» mondogatá utána, sokszor ismételve a szót; de valami úgy
borzongatta mégis.</p>
<p>– Rosszat érzek, rosszat érzek, dörmögé többször magában. Valami
nagy baj fog velem történni.</p>
<p>– Meghűtötted magadat jó apám, csillapítá őt a lányka, kis
kezével megsimogatva az öreg homlokát. Kezed reszket, fejed
forró…</p>
<p>– Belül fázom, szólt az öreg. Belülről jön valami hidegség. Nem
hallasz valami zajt az udvaron?</p>
<p>– Semmit, apám. A lovak dobognak az istállóban.</p>
<p>– Nem hallasz beszélni, suttogni az ablak alatt, mintha valaki a
falat kaparná?</p>
<p>– Az eb fészkelődik, az kapar oda kinn; feküdjél le, jó
apám.</p>
<p>– Lefekszem, de nem merek aludni. Tedd ide ágyam fejéhez a
puskát.</p>
<p>Elizke leemelte a falról a fegyvert, megvizsgálta gyutacsát
hozzáértőleg s az ágyhoz támasztá.</p>
<p>Azután lefeküdtek.</p>
<p>Zudár sokáig beszélgetett még a sötétben Elizkével, s erősíté,
hogy az egész éjjel nem fog aludni; egyszer azután elcsendesült s
követé azt erős dörgő horkolása, melyből olykor felriadt,
rémületeseket horkantva álmában s nagyot rúgva ágya falain.</p>
<p>A gyermek nem aludt. Könyökére emelkedve hallgatózott és nézett
a képzetgazdag sötétségbe.</p>
<p>Neki is úgy tetszett, mintha kívül a falakon szokottnál
<span class="pagenum"><a name="Page_146" id=
"Page_146">-146-</a></span> több ember jönne-menne s a konyhában
járókelők suttognának.</p>
<p>Egyszer koczogtatást hall az ajtón; Zudárné szólt kívülről.</p>
<p>– Erzsi te! Alszik apád?</p>
<p>– Igen, rebegé a lányka.</p>
<p>– Kassáról vannak itt; nem tudok németül, gyere ki, beszélj
velök.</p>
<p>A gyermek hirtelen felvevé öltönyét s kinyitá a bezárt ajtót,
kilépett a konyhába.</p>
<p>Zudár Péter gonosz álmokat látott. Mindig Elizkével töprenkedett
álmában. Majd mély szédületes sziklákon látta őt tévelyegni és
kezét akarta nyujtani, hogy megfogja, visszatartsa: de a kéz nem
ért odáig. Majd veszett farkas kergette a gyermeket; ő futni akart
utána puskával, de nem volt jártányi ereje, a puskát hiába
emelgette, nem sült az el.</p>
<p>Egyszerre éles sikoltás hangzott füleibe.</p>
<p>– Apám!</p>
<p>Felugrott rá. A szivén, az egész lelkén keresztüljárt az. Elizke
kiáltott.</p>
<p>Tán azt is álmodá.</p>
<p>– Elizke! Elizke leánykám. Alszol-e? Te kiáltottál? Kérdezé
halkan.</p>
<p>Hogy feleletet nem kapott, oda fordult az ágya lábánál levő
gyermek ágyához s kezével keresni kezdé annak fejecskéjét a
vánkoson.</p>
<p>Nem volt ott.</p>
<p>E pillanatban azt hallá, hogy szobája ajtaját kívülről kulcscsal
zárják be.</p>
<p>Egy szökéssel az ajtónál termett; egy hangot nem szólt, csak
megragadta fél kézzel az ajtókilincset, másik karját a küszöbnek
feszítve, hogy az ajtóragasztó ropogni kezdett bele.</p>
<p>Hallá, hogy e pillanatban futó lépések hagyják el a konyhát, a
tornáczot, s hallá még egyszer, vagy csak képzelé Elizke elfojtott
nyögését. <span class="pagenum"><a name="Page_147" id=
"Page_147">-147-</a></span></p>
<p>A kétszerezett düh óriási erőt adott sámsoni termetének. Az ajtó
középen ketté hasadt kezei alatt, s az a fél, mely a kilincset
tartá, ott maradt öklében.</p>
<p>Most ordítá el magát először, a mint a konyhába kiugrott. Nem
volt az emberi hang, nem volt az érthető szó, de egy veszett
oroszlán ordítása, melynek barlangját meglopták s mely érzi a
vadász szagát.</p>
<p>Ez ordításra egyszerre száz meg száz férfihang gúnyos üvöltése
felelt vissza az udvarról, kaczaj és káromkodás, s fenyegető
szavak.</p>
<p>Egy perczre megdöbbenve állt meg. Mi lehet ez? Rablók, nejével
szövetkezve?</p>
<p>– Vigyázzatok magatokra! hangzék e zaj közepett künn az udvaron
Zudárné csattogó hangja. A vén dög töltött fegyverrel van s közétek
lő, ha ezeren vagytok is.</p>
<p>De Zudárnak nem kellett a töltött fegyver, puszta kézzel is
kirohant volna ő közéjök; hanem a konyhaajtó már akkor zárva volt s
eltorlaszolva a nehéz mángorlóval.</p>
<p>Zudár hörögve futott vissza szobájába, egy nehéz fejszét
keresett elő s rohant vissza a konyhaajtóhoz. Az első ütésekre
recsegni kezdettek az ajtó pántjai.</p>
<p>– Hamar hányjátok a rőzse-kötegeket az ajtó elé! kiáltá kívülről
a szilaj némber, s vessetek belé kanóczot! mert még kitör az
ajtón.</p>
<p>Az udvar tele volt kaszás, vasvillás csapatokkal, mik között
Zudárné felbomlott hajával, villogó szemeivel úgy állt, mint maga a
lázadás furiája.</p>
<p>A pórhad hirtelen széttépett egy csomó rőzseköteget, s azokat az
ajtóhoz hordva, azt egészen betemette vele.</p>
<p>Most kanóczot bele! Hadd égjen a maga vermében!</p>
<p>Ezt Zudár saját felesége kiáltá.</p>
<p>A tüzet csiholó paraszt sokáig bírt szikrát kapatni a nedves
taplóval, Zudárné kikapta a tűzszerszámot kezei közől; maga
kicsiholt, beledugta a szalma-csóvába a tüzet, s kezével lóbbálva
azt a szélben, lángra szította s maga futott vele az udvaron
keresztül a rőzsék aljába <span class="pagenum"><a name="Page_148"
id="Page_148">-148-</a></span> teendő a kanóczot; zilált haja úgy
repkedett a viharban.</p>
<p>– Apám, jó apám. Nyögé egy alig hallható hang a gyékénynyel
fedett szekeren, melybe a hóhér lovai voltak fogva.</p>
<p>A száraz rőzse-kötegek egyszerre pattogva kaptak lángra, az
ablakokat is mind elhalmozák szalma- és vessző-kévékkel, s
egyenkint meggyujtogaták azokat. Az egész ház szépen körül volt
gyújtva, mint egy máglya.</p>
<p>A benn szorult férfi iszonyú csapásokkal döngeté az ajtót;
minden ütésre hangosan kaczagtak fel az ostromlók:</p>
<p>«Ütheted már!»</p>
<p>«Sülj meg vén medve a magad barlangjában!»</p>
<p>A dörömbözés oda benn elhallgatott; a lángok már a háztetőt is
ellepték, az egész épület fényesen ragyogva égett és szórta a
szikrát az ég felé.</p>
<p>Nagy sok időre ugyan, midőn már egymást ölelték a lángok, úgy
tetszék sokaknak, mintha a láng és zsarátnok mélységes fenekéből
egy tompa, üvöltő ének zsolozsmája hangzanék fel… Talán csak
képzelet volt az, érzék csalódása. Nem énekel ott már senki, ha
csak a hóhér lelke nem. Rövid félóra múlva összeomlik a háztető,
beroskad a négy fal közé, s eltemeti égő sírba mind azt, a mi
alatta van; millió szikra vágtat egyenesen fel az égnek.</p>
<p>– Ezzel végeztük a számadást! szól Zudárné; a tűz pokoli fényt
vet dühtől torzított arczára; most következik a kastély.</p>
<p>– Oh, apám, szegény apám, sóhajtá a gyermek, ki a szekéren
megkötözve feküdt, gyékény alá takarva.</p>
<p>A veszett némber fogcsikorgatva néze rá:</p>
<p>– Apádra, az igazi apádra majd még csak most kerül a sor. Előre
legények!</p>
<p>Azzal felugrott a szekérre, kezébe kapta a gyeplőt, közé vágott
a lovaknak: előtte, utána vérszomjas dühödt csoportok, fáklyával,
kaszával; közöttük ő szertezilált hajjal; mint a háború, a
pusztítás nemtője, mely vágtat szilaj <span class=
"pagenum"><a name="Page_149" id="Page_149">-149-</a></span>
lovakon, kigyós fejével, bősz fenevadak, állat-emberek ijesztő
kiséretében. Előtte, utána romlás és kárhozat repkedő
denevérei…</p>
<p>Zudár a mint észrevette ellenei pokoli tervét, hirtelen
felhagyott az ajtó kifeszítésével s a ház tulsó szobáiba futott,
azt gondolva, hogy ott az ablakon át a kertre kimenekülhet.</p>
<p>Rémülettel vevé észre, hogy az ablak már ott is el van fedve
nádkévékkel, miken recsegve kigyózik fel a láng s okádja a füstöt a
szétpattogott ablaküvegen keresztül.</p>
<p>Vissza az első szobába, ott vastáblák vannak az ablakon, a mik
meggátolják a tűz betörését. Köröskörül mindenfelé hangzott a
lázadók bőszült üvöltése, és köröskörül hangzott az a csendes
sziszegő ropogás, mit az égő nádkévék támasztának, és a lángok
fütyölése, és a száraz gerendák pattogása köröskörül és a feje
fölött.</p>
<p>A két ablak vastáblája lassanként izzóvá kezde lenni, s mintha
valami átlátszó üvegtáblák volnának, melyek a kívüli lángtenger
sugarait keresztülbocsátják, irtóztató vérvilágot terjesztének a
szobában, mely vörösre festett minden tárgyat, minden árnyat.</p>
<p>A bezárt férfi félőrülten futkosott körül szobájában, mint egy
verembe hullt fenevad, a falakat döngeté öklével, s a fejszével a
gerendákat vagdalta.</p>
<p>Hasztalan, hasztalan, sem jobbra, sem balra, sem fölfelé nem
lehet menekülni!</p>
<p>Végre kétségbesetében elkezdé énekelni a zsoltárt:</p>
<div class="poem">
<div class="stanza"><span class="i0">A Sionnak hegyén úr
Isten!!<br /></span></div>
</div>
<p>És térdre rogyott a szoba közepén.</p>
<p>És ime az úr feleletet adott annak, ki végveszedelmében hozzá
kiálta. Az alatta döngő padlat egyszerre világos eszmét adott neki
a szabadulásra. Oldalt és fölfelé nincs menekülés, lehet alá felé;
le a pinczébe.</p>
<p>A pinczébe a ház külsejéről volt a bejárat s azon is vasajtó; de
ha a szoba alatti boltozatot, mely úgy visszhangzik <span class=
"pagenum"><a name="Page_150" id="Page_150">-150-</a></span> a
léptek alatt, beszakítaná, azon keresztül lejuthatna oda.</p>
<p>Ah, mi jó hűs lehet ott. A lég oly forró volt már a szobában; az
izzadság minden tagján csorgott a férfinak a hőségtől és az
irtózattól; a vas ablaktáblák világa már fehérbe kezdett átmenni s
messziről sütött, hogy szinte kiégett a szem, ha rátekintett.
Sietni kelle.</p>
<p>Zudár hirtelen felszakítá a fejszével a pallókat; nem volt nehéz
azokon alul a pinczeboltozat zárköveire találni.</p>
<p>Azonban vigyáznia kellett, nehogy beszakítsa az egész
boltozatot, s a tűznek is útat nyisson maga után. Óvatosan kellett
késsel kivájnia a vakolatot a foglalvány közől, s egyik téglát a
másik után kiemelni.</p>
<p>Meg-megállt néha e munkában és hallgatózott.</p>
<p>Hallott mindenféle zűrzavaros hangokat, sziszegést, ordítást,
vad tánczdanát, vérszomjú szónoklatokat…</p>
<p>Vagy tán ez mind csak a feje fölött égő lángok tarka beszéde
volt?</p>
<p>Tovább ásott, – ásott, ásott.</p>
<p>Az első boltív után következett a másik. Jó erős boltozat volt,
kettős téglasorból rakva. A másodikat is oly óvatosan kelle
kiemelni.</p>
<p>A gerendák itt-amott szétnyiladoztak már, véres szemü
tűzszörnyek kandikáltak le a padmalyról, kék füstöt fújva alá a
hasadékokon keresztül. Ezer meg ezer hang pörölt, czivódott
egymással, a tűzszellem apró fiai, kik a rablott zsindelyeken
veszekesznek, nagyot riasztott rájok olykor az öreg apjok, a gonosz
láng, a mint egy-egy szarufát dörögve szétpattantott, közbe úgy
zúgott, zsizsergett valami, mint a gyermekeit csitító boszorkány; a
parázszsá lett fában fütyült, döngött valami élesen, mint megfogott
méhecske, s a szorongatott szél ijedezve kiabált alá a kéményen:
«hu–hu–hu».</p>
<p>– Tánczolnak odakünn és dalolnak, mormogá magában a hóhér.</p>
<p>A második téglarakás is keresztül volt bontva, a résen
<span class="pagenum"><a name="Page_151" id=
"Page_151">-151-</a></span> át, mint a rohanó szél tódult elő a
pincze hideg levegője. Zudár Péter lehajolt a nyílásra, s
teleszítta mellét ez életadó friss levegővel. Ah, szinte
megittasult tőle!</p>
<p>A rés épen elég volt arra, hogy termetével keresztül csúszhassék
rajta.</p>
<p>Körülnézett még egyszer veszélyes kiváncsisággal a szobában. A
mestergerenda már meg volt hajolva középen a hőségtől, a füst
minden nyiláson tódult már alá a szobába s embermagasságnyira
betölté azt, rétegenkint szállva mindig alább, mint valami lejebb,
lejebb ereszkedő felhő.</p>
<p>A szürke felhőben apró libegő tűzfoszlányok repkedtek ide-oda,
mint fényes madárkák. A padlásnyílaton bekukucsáló rém úgy
kaczagott: «ha–ha–ha». Zudár Péter visszanevetett rá: «ha te
kaczagsz, én is kaczagok, kaczagjunk ketten».</p>
<p>Félig a nyíláson keresztül bútt már; onnan nézte, hogy
hajladoznak a gerendák a feje fölött; hogy ropognak, hogy
feketülnek.</p>
<p>Ekkor jutott valami eszébe.</p>
<p>Hirtelen kimászott megint a tört résből; egyenesen állva nem
lehetett már a szobában járni, mert a füstfelhők három lábnyira
leereszkedtek; négykézláb futott ládájához; felnyitá azt: egy kis
imakönyv, egy pár ruhafoszlány volt, a miket keblébe rejte
onnan.</p>
<p>És azután egy hosszu bőrtokot vett elő, melyet kapcsainál fogva
kétfelé lehetett nyitni.</p>
<p>A kapcsokat egész nyugalommal fejté ki, csendesen kétfelé nyitá
a tokot.</p>
<p>A pallos volt abban…</p>
<p>A fényes, kétélű fegyver, mely a büntető törvény szavára
megvillan: az itélet fegyvere.</p>
<p>Midőn azt kezében érezé Zudár Péter, felmagasult roppant termete
egyszerre, a füst között, a láng között úgy állt, mint egy
bosszúálló dæmon, kört vágva villámló fegyverével, mintha azt
mondaná a füstnek, a lángnak: «féljetek én tőlem! Én vagyok a
bakó!» <span class="pagenum"><a name="Page_152" id=
"Page_152">-152-</a></span></p>
<p>E perczben csattanó dördülés hangzott háta mögött. A falnak
támasztott fegyver a hőségben magától elsült, a golyók befuródtak a
falba.</p>
<p>E csattanás eszére téríté Zudárt, ki már közel volt az őrület
pillanatához, hirtelen lebukott a földre, az ágyról lerántotta a
párnát s azt maga után vonva, a tört nyilásig csúszott; a párnát
leveté előre, s maga óvatosan utána ugrott.</p>
<p>A hűs pinczelég lassankint magához téríté, a forróság nyomása
elmult agyából, tűztől elvakult szemeire jótékonyan hatott e
félhomály, mit csak a nyiláson besütő tűzvilág deríte fel.</p>
<p>Eszébe jutott, hogy az a nyílás is fölösleges már most.</p>
<p>A pincze ászokain kisebb-nagyobb hordók voltak elhelyezve,
üresen, vagy tele sörrel, borral.</p>
<p>Egy üreset odahengerített a tört rés alá, s ott felállítá a
fenekére.</p>
<p>Akkor beüté egy sörös hordó fenekét, s a párnát belemártotta,
míg az egészen teleszítta magát vele.</p>
<p>Azzal felállt az üres hordóra, s a nedves párnával betömte a
nyílást.</p>
<p>Most már sötét volt a pinczében, hanem azért Zudár Péter tudta
benne jól a járást. Értette, hol áll a legjobb sörös hordó csapra
ütve, a fülkében meglelte a vászonkorsót, teleereszté friss sörrel;
leült a hordó mellé az ászokra és ivott belőle szörnyű hosszút,
azután megmosta vele a fejét és orczáját, és azután újra töltött
magának és ivott.</p>
<p>Odafenn nagy recsegéssel, ropogással omlott össze a háztető; a
lángok népei úgy kaczagtak, úgy süvöltöttek örömükben, hogy
sikerült nekik ez a munka.</p>
<p>– Ezzel bevégeztük a számadást; szólt Zudárné odakívül; a
czimborák, a czinkosok kaczagtak és tomboltak odafenn.</p>
<p>A vén hóhér pedig odalenn a hűs menedékben éneklé buzgó
szívvel:</p>
<div class="poem">
<div class="stanza"><span class="i0">A Sionnak hegyén úr Isten,
tied a dicséret!<br /></span></div>
</div>
<p><span class="pagenum"><a name="Page_153" id=
"Page_153">-153-</a></span></p>
<p>És végig – végig hordozá ujjait a pallos mind két élén; jól ki
volt az köszörülve, sehol, sehol egy csorba rajta.</p>
<h2>XIII. A BŐRHARANG.</h2>
<p>Köznépünk igen adakozó czímek dolgában, s ez érdemben túlmegy
phantasiája a kelet-indiai fejedelmekén is, s czímei találóbbak
amazokéinál.</p>
<p>Bőrharang volt Hétfaluban egy sajátságos ember czíme, a kinek
más nevét nem igen szokta valaki eszében tartani. Igy csúfolták őt
a házi asszonyok, a kiknek hírül vitte, hogy ki halt meg ma? mikor
temetik? Kin van a sor a kastélyba menni hetesnek? ki főz ma a
rektor számára? Igy tisztelték a gazdák, a kiknek hivatalosan
jelenté, hogy ki lesz a soros forspontra menni? ki nem adta még meg
a papbért? ki tartozik a robottal? Igy nevezték őt a parochián,
mikor bejött jelenteni, hogy kinél lesz keresztelő, eskető, vagy
temetés? kinek van szüksége az utolsó vigaszra? mennyi bort ad az
uraság az úr asztalára? Igy fogadták a kastélyban, a hová híven
bemondá: hol kaphatni szegődő cselédet? kinek van eladó holmija? mi
a piaczon a búzának, baromfinak az ára? Félig az uraság szolgája
volt, félig a községé, egy kicsinyt a papé és azután minden jó
emberé, a kinek kinálni való pohár bora volt. Belevágott a hivatala
egy kicsinyt a kisbiróéba, jó nagyon az egyházfiéba; igen erősen a
levélhordóéba; feljebb állt az urasági hajdunál, összeköttetésben
volt az ispánsággal. Ebben a minőségben szüntelen házról házra
járván, a birólakból a piaczra, piaczról a kastélyba, a kastélyból
a paplakra, innen a malomba, a szeszgyárba, a csapszékbe, megint a
mezőre, azután ismét az udvarba: itt is hallott valamit, ott is
valamit; a haranglábnál ezt beszélték, a templomajtóban meg amazt;
a heti vásáros szekerek között megütötte valami a fülét, azt
elmondta a <span class="pagenum"><a name="Page_154" id=
"Page_154">-154-</a></span> szárazmalom alatt. Mire a kocsmába ért,
már akkor tulajdon ujdonságát kibővítve, kiczifrázva hallotta
elbeszéltetni, azzal futott a kastélyba; útközben nem állhatta meg,
hogy minden szemközt találkozónak el ne mondja, nehány neki
megtetsző változtatással; ilyen formán igen szépen megérdemelte,
hogy rajta hagyják a «bőrharang» nevet, mint olyan szerszámét, mely
a harang szolgálatait végzi és csakugyan bőrbe van foglalva.</p>
<p>E viszontagságos estén nagy hévvel-lével rohant be a kastély
pitvarába a bőrharang, hol az öreg nagyságos úr lábbadozó
egészséggel üldögélt egy rácsos padon, magát úgy helyeztetve, hogy
a bágyadt naplementi eget bámulhassa.</p>
<p>A bőrharang magas ember lehetett valaha, de a sok köszöngetésben
annyira meggörbült már a háta, s a sok lótás-futásban annyira előre
ment a feje, hogy a ki először látja, nem képzel egyebet róla, mint
hogy ez most az asztal alatt akar keresztülbujni. Egészen az
alázatosság alakja; szinte tartja a hátát a világnak, mintha
mondaná, hogy üssön rá, a kinek tetszik.</p>
<p>Az öreg Hétfalusy örömest látja e furcsa embert. Minden perczben
szabad neki belépni hozzá; szabad neki mosolygó arczával elmondani
komoly eseményeket, s panaszló hangon mulatságos kalandokat, a mik
rendesen az ő rovására történtek meg.</p>
<p>– Csókolom kezeit, nagyságos uram, szólt a bőrharang, kalapját,
pálczáját letéve az ajtóban, csókolom kezeit, (meg is csókolá
igazán). Jaj de iszonyú nagy hőség van odakünn, milyen nagy a por!
Ezek a parasztok mind felverik az ökrös szekereikkel. Mind ezek
csinálják a port. Egészen a mellemre meg a torkomra szállott… oh
köszönöm alássan, ne tessék fárasztani magát, kedves nagyságos
uram, bizony nem iszom; nem azért mondtam; nem veszi be a
természetem ilyenkor délután a bort, azután meg hogy már voltaképen
volt is részem benne; mert hogy nem állhattam ki ezt a rettentő
melegséget, <span class="pagenum"><a name="Page_155" id=
"Page_155">-155-</a></span> meg ezt az irtózatos port, hogy úgy a
mellemre szállott, kénytelen voltam betekinteni a Sámsihoz, oh
bizony nem azért, nem azért, hanem csak azért, hogy tán a biró
komámat majd ott találom, de biz az nem volt már ott, hanem a
helyett ott ültek már a Spletykó, meg a Hamza esküdtek, meg még egy
pár paraszt, a kik azonnal előfogtak és kináltak, hogy igyam
pálinkát. Méltóztatik tudni, én nem nagyon szeretem a pálinkát, nem
veszi be a természetem, meg aztán délután is volt, akkor az nem
egészséges; hát én csak azt mondtam, hogy köszönöm, nem iszom. Hát
erre mind valamennyi egyszerre rám támad: «úgy-e? úgy-e kend is meg
van már tanítva, hogy miből igyék, miből nem? úgy-e kendnek is
megmondták már, hogy a pálinkába mérget tettek». – «Micsoda?» –
«Mérget hát.» – «Kicsoda?» – «Kicsoda más, mint a nagyságos urak
maguk?» – «Ejnye, lánczos, lobogós.» kiálték elförmedve én is, s
elkeseredésemben rögtön kiittam valamennyi elől egyenkint a
poharakat. «No hát! méreg van ebben, méreg? Hát nem megiszom én
ezt? Hát meghaltam én ettől?» Az a sunyi Hamza megint lekiabált:
«No ha ebben nincs a méreg, akkor a másik hordóban van. Hozz abból,
Sámsi.» A Sámsi maga nem mert kijönni a szobából, azt vetette, hogy
a hideg leli, hanem a felesége szolgált helyette, az lement a
pinczébe mind a két esküdt jelenlétében s hozott mindegyik hordóból
kóstolót. Nagyságos uram! Nehezemre esett, mert nem jár belém a
pálinka; de nagyságod iránti háladatosságból mind megittam azt is.
Csoda, hogy most olyan részeg nem vagyok, mint a ki az orrával
turja a földet. «No hát meghaltam-e tőle, ha méreg van benne?» már
ekkor én kiáltottam jobban. A sunyi Hamza nem tudott már egyebet
mondani, mint hogy: ha még nincs benne, hát majd benne lesz holnap.
«No jól van, hát én eljövök holnap is, holnapután is, eljövök
mindennap; megmutatom, hogy sorba kóstolom a kendtek italát mind és
nem lesz tőle semmi bajom.» Ezt mondtam nekik. És megteszem
nagyságos uram, megteszem, <span class="pagenum"><a name="Page_156"
id="Page_156">-156-</a></span> bárha nehezemre esik is, mert nem
élek italfélével; de a nagyságod úri familiáját, a kinek én annyi
javával éltem, nem engedem holmi bitang parasztok által
rágalmaztatni.</p>
<p>Az öreg Hétfalusy hagyta szólni a harangot. Tán rá sem
hallgatott. Annyi volt előtte meséket mondani a bőrharangnak,
mintha a toronyban húznák a harangot. Még ez is több annál, mert
ebben az egyhangú, búskomoly bilimbalam szóban holtak beszédét
hallani, annyi mindenféle titkos szókat, a ki figyelmezni tud rá és
ért az emlékezéshez!</p>
<p>Megzavarta e jeles előadást doktor Sarkantyús megérkezése, ki
rossz csézájában, forspontos gebékkel hajtatott be az udvarra és
sietett rögtön fel a földesúrhoz.</p>
<p>A bőrharang törte magát a csézához, hogy a doktor úr holmiját
felhordja abból, s miután ambitiója volt a szolgálattevő hajduk
odaérkezte előtt valamennyi bundát és skatulyát összenyalábolni,
azt érte el a nagyravágyás által, hogy három skatulyát elejtett a
földre, az egyiknek felpattant a zárja, s végig ömlött belőle
valami fehéres por a folyosó márvány koczkáin.</p>
<p>Az orvos mérgesen támadt rá:</p>
<p>– Mondtam, hogy ne nyaláboljon kend fel annyit! ahol van ni:
kiszórta a viszmuth-porokat.</p>
<p>– Majd felszedem, kérem alássan, szólt a bőrharang
meghunyászkodva, s letérdelt, hogy majd összesepri a tenyerébe a
kihullottat s visszateszi a többihez.</p>
<p>Ezért megint majd megverte a doktor.</p>
<p>– A mi a porral összevegyült, azt visszatenni a tiszta közé!
Menjen kend az operencziákra.</p>
<p>– Hát kérem alássan, nem jó ez így a birkáknak? kérdé alázatos
mosolygással a kárttevő.</p>
<p>– Birkáknak? E biz azt gondolja, hogy birkaveszély ellen hordok
gyógyszert.</p>
<p>– Mert hogy olyan sok.</p>
<p>– Igy is kevés lesz ez a kendtek fejének. No most el kell a
kiszórtat seperni az útból. <span class="pagenum"><a name=
"Page_157" id="Page_157">-157-</a></span></p>
<p>Az orvos kivette mérgesen a sérült skatulyát az ember kezéből, s
maga vitte azt be a szobába.</p>
<p>A bőrharang elbámulva maradt ottan térden, s nézte ostoba
szemekkel a földre öntött porfélét. Azután megnyálazta a mutatóujja
hegyét, s belemártotta a porba, hozzá értette egy kicsinyt a nyelve
hegyéhez, s köpködött azután tőle mindenfelé; végre hevenyében
összekapargált belőle nehány csipetet, kivonta a zsebkendőjét a
mellénye zsebéből, annak egyik szegletébe belekötötte a gyanús
szert, s azzal körültekingetve, ha nem látta-e meg valaki, kiosont
a tornáczból, elkerült az udvarból a kertek alá s azzal rohant nagy
sebesen a faluvégi korcsma felé, a leggyorsabb veszély idejéni
lépésben. Ilyenkor a feje egy lépéssel előbb járt, mint a lába.</p>
<p>A mint benyitott a korcsmába, nem tünt fel neki, hogy ott milyen
szép rend és béke uralkodik ez órában. Csicseri Márton uram, a biró
ott ült az asztalfőn, és az asztalon végig volt fektetve a hosszú
mogyorófa-pálczája.</p>
<p>– Szerencsés jó estét kivánok, kedves biró uram, komám uram.
Ugyan jó, hogy kelmed is itt van. Hát a Hamza, meg a Spletykó merre
vannak?</p>
<p>A biró haragosan nézett rá:</p>
<p>– Jó helyt vannak. A kalodában.</p>
<p>– Úgy-e? No ott igazán jó helyen vannak. Kár, hogy most nem
lehetnek itten.</p>
<p>– No, komám uram, most már én is azt mondom, hogy végünk van;
szólt a bőrharang titkolózva a biróhoz.</p>
<p>– Hát hogyan van végünk? Kérdezé Csicseri Márton, két könyökkel
nehezkedve az asztalra.</p>
<p>– Oh, mindenképen végünk van, végünk, végünk! jajgatott a
bőrharang, s fel s alá szaladgált a korcsmaszobában és fejét két
kezébe fogta. Vége az egész falunak.</p>
<p>– Felelj hát, hogyan van végünk? te vén banya. Nem tudod, hogy
ennek a botnak is van vége, s majd a hátadra találom tenni?</p>
<p>Az ember úgy tett, mintha csak a birónak akarna felelni,
<span class="pagenum"><a name="Page_158" id=
"Page_158">-158-</a></span> azonban addig tekintgetett félelmesen
maga körül, míg öt-hat parasztot maga körül csődített, akkor azután
jó hangosan súgta oda:</p>
<p>– Megérkezett már a méreg…</p>
<p>– Bolond kend, szólt a biró visszahökkenve.</p>
<p>– Nem én. Láttam, kóstoltam, hoztam is belőle. Most érkezett meg
a doktor, a vármegye küldte egy nagy láda méreggel, hogy azt itassa
meg velünk. Kezemben volt a láda, én vettem le azt a hintóról. Az
isteni gondviselés rendelte, hogy kiejtettem a kezemből, erre
kidőlt belőle valami fehér por. Egészen tele volt olyan porral. A
doktor megijedt nagyon szörnyen, szidott a hibámért; láttam:
egészen elsárgult. Én csak annyit kérdeztem tőle, hogy talán a
birkáknak lesz ez az orvosság. Arra ő kikapta kezemből a ládát, s
azt felelte, hogy majd a mi fejünket fájdítja ő meg azzal.</p>
<p>– Igaz ez? kérdezé egy megrémült paraszt az asztalon
keresztül.</p>
<p>– Olyan igaz, mint hogy élek. A doktor mindjárt megparancsolta a
házi cselédségnek, hogy a kidőlt port eltakarítsák, hogy valami
állat meg ne egye, mert mindjárt elveszne tőle, de én mégis
eltettem belőle egy csipetet, itt van a zsebkeszkenőmben.</p>
<p>A bőrharang kibontá a zsebkendőt, s kiönté a fehér port az
asztalra.</p>
<p>A parasztok szörnyűködő műértéssel nézték körül az idegen,
rémületgerjesztő port, melynek emberölés, népkiirtás rettentő
munkáját kelle végbevinni.</p>
<p>Valamelyik hallott valaha olyasmit, hogy a mérget lelketlen
állatokon szokás előbb megkisérteni. Egy darabka kenyeret
belehengerített a porba s az asztal alatt heverő komondort
megkinálta vele. A kutya megszagolta és ott hagyta a kenyeret.</p>
<p>– Méreg! méreg! zúgák elszörnyedve a körülállók.</p>
<p>– Mondtam úgy-e? szólt diadalmas arczczal a bőrharang, de
győzelmi öröme egyszerre megkeserítődött, <span class=
"pagenum"><a name="Page_159" id="Page_159">-159-</a></span> mert
mikor legkevésbbé várt volna hasonló megtiszteltetést, azon vevé
észre magát, hogy biró uram hosszú mogyorófa pálczája elkezdi a
hátát és a vállait püfölni irgalmatlanul.</p>
<p>– Hát te semmirevaló, hazug szószátyár! Igy rágalmazod te a
tulajdon földesuradat? Te egész falu kutyája, a ki minden embert
megugatsz a háta mögött s mindenkinek megnyalod a kezét szemben;
ilyen mesékkel jösz te ide, mikor a nélkül is annyi háborúság van
már a nép között? Te semmire való betyár! Ugy-e azt akarod, hogy a
földesuradat agyonverjék, mi? hogy a kastélyát felgyújtsák,
kirabolják? Te gyalázatos lázító, akasztófára való. No megállj!
vasra verletlek, beküldelek a vármegyére, majd ülhetsz ott, a míg
rád kerül a sor. Te gyújtogató, te!</p>
<p>A bőrharang igazán megijedt, s elkezdett szabódni.</p>
<p>– Jaj, kedves, édes biró uram, komám uram. Ne haragudjék, az
Isten áldja meg. Nem akarom én a földesuramat agyonveretni. Az
Isten őrizzen meg attól.</p>
<p>– Hát kit?</p>
<p>– Nem én, senkit sem, a világért sem. Oh dehogy akarok. Csak
azért mondtam ezt, hogy a szegény ember fia tudja magát előre
őrizni.</p>
<p>– Mitől?</p>
<p>– Hát a veszedelemtől.</p>
<p>– Hát ki mondta neked, hogy itt veszedelem van? Az orvos úr nagy
körútat tesz, sok beteg embert gyógyít, sok orvosságot hord
magával. Te ügyetlen szamár, elejted az orvosságot, ellopsz belőle
s még ráfogod, hogy az méreg. Méreg az öreg apád lelke! Hisz az
bizonyos, hogy az orvosságot, ha egészséges ember beveszi, a gyomra
felháborodik tőle, de a beteget meg kigyógyítja. Hisz azt tudja
minden ember. A gyógyszer nem enni való.</p>
<p>Egy-két józanabb paraszt helyeslőleg morgott hátul. A bőrharang
meghunyászkodva állt a biró előtt s kalapjával olyan forma
legyintéseket tett, mintha szeretné az asztalra döntött port onnan
suttyomban elszelelni. <span class="pagenum"><a name="Page_160" id=
"Page_160">-160-</a></span></p>
<p>– Már most te, népháborító! ha ezeknek a becsületes embereknek
itten több eszük nem volna, mint neked, mi történnék akkor? Ha
elhinnék azt az irtózatos vádat, a mit egy pár zúgolódó semmiházi
költött rájuk veled egyetemben, s féltükben neki mennének annak a
te jámbor ifjuuradnak, a ki annyi jót tett veled, s agyoncsapnák a
szemed előtt, ha azt az ősz beteg nagyságos urat kihúznák az
ágyából pőrén s vinnék megégetni, mit csinálnál akkor? Te semmire
való! Tán még magad köszörülnéd a kést, a mivel torkát messék?</p>
<p>A bőrharangnak a térdei verődtek egymáshoz, sopánkodva rebegé,
hogy ő nem gondolta, miszerint olyan rettenetes dolgok
következhetnek abból, a mit mondott, nem gondolta meg, hogy mit
beszél.</p>
<p>– No iszen majd meggondolhatja kend a vármegye tömlöczében.</p>
<p>A bőrharang szabódott, hogy csak oda ne küldjék, inkább csukassa
a kalodába, oda a Hamza mellé. Elismeri, hogy azt megérdemli; még
ha husz-harmincz botot rá olvasnak, azt sem bánja; csak azután ne
vallassák többet, mert ő nem akart semmi rosszat mondani.</p>
<p>E közben senki sem vette észre, hogy az ivóterem lassankint
meggyült hallgatag marczona alakokkal, a kik közül egy figyelmesen
hallgatva a beszédre, az asztalról a gyanus port mind a markába
seperte.</p>
<p>Csicseri Márton biró uram a bőrharang sok rimánkodására annyira
alább hagyott a fenyegetéséből, hogy tehát nem vereti őt vasra,
mint lázítót s nem küldi a vármegye kezére; «de a kalodában ott
fogsz ülni reggelig, komám! Esküdtek! Kisérjék kendtek odáig.»</p>
<p>– De nem ezt az embert! szólt akkor a tömeg közül egy hang, s a
biró Bodza Tamást látta előlépni a hosszú asztal mellé.</p>
<p>– Hát kit? kérdé tőle.</p>
<p>– Hanem kendet magát! kiálta Numa Pompilius, igazi római
taglejtéssel kisérve szavait. <span class="pagenum"><a name=
"Page_161" id="Page_161">-161-</a></span></p>
<p>Biró uramnak eleinte az ötlött eszébe, hogy a jámbor rektort, ki
különben nem szokott szeszes italokkal élni, bizonyosan valaki
leitatta édes borral s elkezdett rajta nevetni.</p>
<p>Azonban megdöbbenve vevé észre, hogy két idegen ember odaugrik
mellé a mester intésére, s megragadják a kezeit.</p>
<p>Soha sem látta ez arczokat, nem e faluból való emberek.</p>
<p>– Mi dolog ez? hej! ordíta reájok: egyiket orron üté vitézül, a
másikat hanyattlökte, azonban erre tizen rohantak reája, elkapták
kezeit-lábait, leteperték a földre, megkötözték; egy-két ismerőse
védelmezni akarta, azokat félre taszigálták.</p>
<p>Bodza Tamás fennállt az asztalon, míg a tusa tartott, egy
capitoliumi szobor magatartásával, onnan vezényelt diktatori
hangon.</p>
<p>– Most én parancsolok.</p>
<p>A megkötözött biró szidta, fenyegette a lázadókat, míg száját be
nem tömték, a bőrharang elbujt a kemencze mellé, egyrészt az
ütlegektől, másrészt attól félve, hogy ebből még nagy baj
kerekedhetik, s a jelenlevőknek tanuságot kell vallani. Ő nem akart
sem látni, sem hallani semmit.</p>
<h2>XIV. A HALÁLITÉLET.</h2>
<p>A gyertyákat meggyujtották az asztalon, pedig még fényes nappal
volt; – a lélekharangot is megcsendítették, pedig még beteg sem
volt senki, a koporsót is elkészíték már, pedig még senki sem halt
meg.</p>
<p>A szegény bűnösre kimondták a kemény itéletet: meg kell neki
halni. Fejére szól a törvény. Ha egész nap könyörgene érte édes
apja, anyja, minden atyafia, azokat a betüket le nem könyöröghetné
onnan.</p>
<p>A kik ott a hosszú asztal mellett ülnek: főtisztek, altisztek,
<span class="pagenum"><a name="Page_162" id=
"Page_162">-162-</a></span> közkatonák, mind úgy szánják, mind úgy
szeretnék, ha nem kellene azt a szót kimondani. Maga a tábornok is
eltakarja arczát két kezébe:</p>
<p>«Istennél van a kegyelem.»</p>
<p>Kezében tart egy kis pálczát, fehér pálczát, meg-megnézi: még
most egész; semmi törés nincsen rajta.</p>
<p>Odajön hozzá a vén őrmester; csákója fejében, még a viharszíj is
állára csatolva, egy keze a zsinóron, másik a csákó ernyőjén.</p>
<p>– Uram, tábornok úr, adj kegyelmet szegény elitéltnek.</p>
<p>«Istennél van a kegyelem.»</p>
<p>Másodszor is megemeli az őrmester tenyere hegyét a kalpag
ernyőjeig és újra könyörög:</p>
<p>– Uram, tábornok úr, adj kegyelmet szegény elitéltnek.</p>
<p>«Istennél van a kegyelem.»</p>
<p>Harmadszor is könyörög.</p>
<p>«Istennél van a kegyelem.»</p>
<p>A fehér pálcza ketté törve hull a földre; a bűnös felsóhajt,
megköszöni szépen a jelenvolt uraknak, hogy vele vesződtek, a jó
őrmesternek, hogy kegyelmet kért neki és a szigorú birónak, hogy a
törvény szavait kimondá fejére.</p>
<p>Azután elviszik a siralomházba, adnak reá tiszta fehér ruhát,
adnak neki ételt, italt, hogy egyék, igyék utoljára.</p>
<p>A vas ember félt hazamenni szállására.</p>
<p>Ha Kornélia kérdeni fogja, mi itéletet mondál ellenséged fiának
fejére?</p>
<p>Nem mert haza menni: félt.</p>
<p>A mint sokáig ott időzött, a porkoláb jő hozzá jelenteni,
miszerint az elitélt néhány szót kivánna a tábornokkal négy szem
közt váltani.</p>
<p>Vértessy rögtön sietett hozzá:</p>
<p>– Ön rosszul védte magát, szólt, a mint belépett hozzá,
szemrehányólag. Ön lehetetlenné tette, hogy más itéletet
mondhassunk.</p>
<p>– Tudom. Akartam azt; szólt az ifju derült, nyugodt arczczal.
Ennek már vége van, tábornok úr: katonadolog <span class=
"pagenum"><a name="Page_163" id="Page_163">-163-</a></span> volt.
Három nap mulva meghalok. Vegyük úgy, mintha nagy beteg volnék s az
orvosok előre megmondták volna, hogy csak három napig élek.</p>
<p>– Fel fogom küldeni az itéletet a felséghez.</p>
<p>– Eredménytelen lesz. Hiszen kegyed semmit sem tud mentségemre
felhozni. Én nem mondtam semmit.</p>
<p>– De én azért tudok. Védték önt mások. S ha daczos feleleteivel
be nem vágja útamat a hadtörvényszék előtt, tudtam volna önnek
megszabadítására valamit kigondolni.</p>
<p>– Csodálkozom, hogy engem védett valaki. Nem ismerek senkit, a
ki rólam megemlékezhetnék.</p>
<p>– De igen. Legelső volt tulajdon nőm.</p>
<p>– Ah, tábornok úr. Ez a tudat enyhíteni fogja halálomat.</p>
<p>– Második volt azon férfi, a kire ön rálőtt ostoba
szerelemféltésből.</p>
<p>– Tehát nem halt meg? kiálta fel öröm hangján az ifju. Ah, ez
megvigasztal.</p>
<p>– Ez önre nézve mindegy. Vétsége halálos.</p>
<p>– De lelkem megkönnyebbül. Nem nyomja oly nagyon. Köszönöm. A
halál órái rövidebbek lesznek ezáltal.</p>
<p>– A harmadik védő volt önnek édes atyja.</p>
<p>– Hogyan? rebegé az ifju reszkető ajakkal. Atyám? az én
atyám?</p>
<p>– Tulajdon édes atyja. Ő irt azokkal a reszkető kezekkel hozzám,
miket a szél ütött meg. Tudja ön, mit jelent az? Én hozzám irt
ő!</p>
<p>– Én értem irt? susogá az elitélt, lánczos kezeit összetéve és
nehéz szempilláit lecsukva nedves szemeire.</p>
<p>– A negyedik volt Kamienszki gróf, kinek nőtestvérére ön
bizonyosan fog emlékezni.</p>
<p>Az ifju bámulva tekinte föl.</p>
<p>– Nem emlékszem ilyen férfira. Neki nincs testvére.</p>
<p>Vértessy vállat vont.</p>
<p>– Ő maga mondta, hogy az: itt volt ma nálam.</p>
<p>Az ifju katona valami kinos gyanuval küzdött szorongó
<span class="pagenum"><a name="Page_164" id=
"Page_164">-164-</a></span> lelkében; azután derült arczczal
fordult ismét a tábornokhoz, könnyelmű ifju tekintetével.</p>
<p>– Ezek mind enyhítik büntetésemet, tábornok úr, köszönöm, hogy
tudatta velem. Sajnálom, hogy balvégzetem másoknak könyeket fog
okozni, miket nem reméltem, miket nem érdemeltem, de fájdalmamat
enyhítik azok. Ön szive fenekén megbocsát nekem és szegény
családomnak; ugy-e bár, megbocsát nekik? Annak a szegény öreg
embernek, a kinek már most senkije nem lesz és védeni fogja őt, ha
valami nagy, igen nagy baj fenyegetné.</p>
<p>A tábornok megszorítá az ifjunak eléje nyujtott jobbját. A
lánczok úgy csörömpöltek a megrázott kézen.</p>
<p>– És most engedje meg tábornok úr, hogy egy igen komoly ügyről
szóljak önhöz. Lesz-e kegyes kihallgatni?</p>
<p>Beszéljen ön.</p>
<p>– És a miket mondok, nem fogja ön agyrémeknek tartani. Sok
embernek az agyát a halál közelléte lázba hozza; nem fogja ön
hinni, hogy én is lázban beszélek? Elhiszi ön, hogy bátor vagyok és
józan, és szivem, eszem helyén van?</p>
<p>A tábornok fejével intett.</p>
<p>– Legelőször arra akarom önt kérni, hogy kivégeztetésemet ne
halaszsza ön három napig. Tűzzön ki arra rövidebb határidőt; nem én
értem. Velem be van végezve a számadás. Én már nem létezek.</p>
<p>– Tehát miért?</p>
<p>– Elmondom. Azonkívül ne vitessen ön a városon kívül, itt a
kaszárnya belső udvarán is megtörténhetik az velem.</p>
<p>– Jó, ezt megigérem.</p>
<p>– És utoljára: hirdettesse ön e végrehajtást délutánra és
tetesse délelőtt, korán hajnalban, mielőtt valaki ébren volna.</p>
<p>– Mi okai vannak önnek ily különös kérelemre?</p>
<p>– Elmondom azokat, tábornok úr. Ön tudja, hogy e rendkívüli,
hirből sem ismert járvány miatt minő izgatott <span class=
"pagenum"><a name="Page_165" id="Page_165">-165-</a></span>
hangulat van az egész országban. Alkalmam volt bizonyos
rosszakaratú emberek tervét véletlenül megismerhetni, kik e
rémületes napokat valami borzalmas munka kivitelére találják
alkalmasnak. A néposztályok legmiveletlenebb salakja fel van
kavarodva s csak egy jelszóra vár, hogy kiöntsön az egész országra.
Nem meséket mondok, tábornok úr. Hallottam a lázító suttogásokat,
olvastam leveleiket, láttam a nevek lajstromát, a kiknek legelébb
kell esniök. Az én apám neve áll a legelsők között. Jobbágyai
annyira gyülölték mindig, a mennyire szerettek engem. Ezen titkon
forrongók egyik főnöke hajdan katonatársam volt; onnan
elbocsátották. A véletlen összehozott vele Galicziában, hol ő
titkos czéljai után járt. Azt igérte, hogy el fog rejteni. És
azután épen ő jelentett fel. Most az a pokoli terve van, hogy a
mint engem a városon kívül visznek, a mint a roppant nép
összecsoportosul, azt fellázítsa, a csekély számú katonaságot
szétverje, s engemet megszabadítva, mint egyszerre elhirhedett
hőst, ijesztő név gyanánt használjon fel egy pokoli gyujtogató
lázadáshoz… Tábornok úr, ön láthatja, hogy a legnagyobb irtózat fog
el, a midőn e tárgyról beszélek, hogy nem álmodtam, nem képzeltem
ezt a dolgot, hanem rettegek tőle, és siettetem meghalásomat.</p>
<p>A tábornok pedig valóban azt hitte, hogy az ifju meg van
zavarodva.</p>
<p>Ez észre vette a tábornok arczán a hideg mosolyt, s kétségbeesve
ragadá meg lánczos kezeivel annak kezét és erőszakosan kiáltá:</p>
<p>– Tábornok úr! Meg akarják gyilkolni atyámat! Fel akarják
gyujtani hazámat, nemzetemet!</p>
<p>– Kik? kérdé a tábornok végtelen megvetéssel. Ezek a kalap alá
búvó emberek? Én nem akarom kétségbevonni, hogy a mit ön mondott,
az tervben létezhetik; valami bolondnak a feje kigondolhatta. Nem
gondolom azonban, hogy volna valaha olyan idő, a mely alkalmatosnak
látszanék egy ilyen terv megmozdítására. És ha mégis meg
<span class="pagenum"><a name="Page_166" id=
"Page_166">-166-</a></span> találna mozdulni valaki, bizony mondom,
hogy az első kiáltása után némává fogom őt tenni!</p>
<p>És büszke önérzettel csapott kardjára.</p>
<p>E pillanatban sietve lépett be az ajtón a tábornok egyik segéde
s jelenté, hogy a vásártéreken és az utczákon gyanus forrongást
lehet észrevenni a nép között. Az urak és katonák ellen kiabálnak,
egymást lázítják izgató beszédekkel. A megyeház kapuit már
kénytelenek voltak előlök bezárni, s egy gyógyszertár ablakait mind
beverték. Úgy látszik, hogy leginkább a kaszárnya és a megyeház
felé tartanak.</p>
<p>A mint a tábornok a folyosóra kilépett, már jól hallatszott a
közeli utczákról az a határozatlan zaj, melynek zürzavaros
hangjaitól gyönge szivű ember annyira megretten: nem tudva, tűz
van-e vagy gyilkost kergetnek?</p>
<p>Most az egyszer tűz is volt, gyilkos is volt. Lázadás volt.</p>
<p>Valami távoli városrészben túlbuzgó hivek elkezdtek egy harangot
félreverni, melynek bántó félhangjai kikipendültek a csunya hangzűr
közől.</p>
<p>A tábornok az udvarra sietett. A katonaság fegyverben állt
már.</p>
<p>Alig volt pár száz embere. A többi hosszadalmas határzár
fentartására volt kirendelve.</p>
<p>Hanem hiszen elég volt ez neki.</p>
<p>Ő félt volna tán, hogy ezek a jámbor kapa- s kaszaforgató
emberek, ezek a gyaluval, árral, vetélővel foglalkozó polgárok
erőszakkal támadhatnák meg őt? és kényszeríthetnék, hogy előlük
hátráljon.</p>
<p>Hirtelen, de a legnagyobb hidegvérrel tevé intézkedéseit.</p>
<p>Félszázad a kapun kívüli őrhelyt foglalja el s elzárja az
utczát; a többi az udvaron belül marad.</p>
<p>A kívül állók fegyverei töltetlenek maradnak.</p>
<p>Három dobütésre a többi csapatok is kivonulnak az utczára.</p>
<p>A többire nézve parancsszó fog határozni. <span class=
"pagenum"><a name="Page_167" id="Page_167">-167-</a></span></p>
<p>A szomszéd ház kapuit be kell zárni, s belül két őrt állítani
töltött fegyverrel.</p>
<p>Mindent a legnagyobb csendben, lárma, csörömpölés nélkül.</p>
<p>Azon szomszédházban lakott a tábornok neje; a kerten keresztül a
kaszárnyából át lehetett oda jutni.</p>
<p>Még végzé intézkedéseit Vértessy, a mint egy nőcselédje
Kornéliának sietve jő hozzá, s valamit súg fülébe.</p>
<p>A tábornok arczán az első pillanatra valami gyönyörteljes mosoly
villámlott át: hogy aztán annál sötétebb redőknek adjon ismét
helyet.</p>
<p>Hirtelen rábizta a parancsnokságot első századosára és sietett
lakására, igérve, hogy egy pillanat mulva visszajön.</p>
<p>Nagy dolognak kellett történni, hogy Vértessy elhagyja azt a
helyet, mely a katonát illeti, egy ily pillanatban!</p>
<p>Sietve futott át a szobákon, melyek neje hálószobájához
vezetnek.</p>
<p>A függönyök le voltak eresztve, a félhomályos alkovenben egy
halvány hölgy feküdt, egy halott, a ki az élet kínjait
szenvedi.</p>
<p>Az ágy körül szolgálattevő nők álltak, az asztalnál orvos ült és
irt.</p>
<p>Vértessy még ott künn letette kardját, hogy ne csörögjön vele.
Oda futott Kornéliához, megfogta annak reszkető, izzadó kezét s
ajkaihoz szorítva kérdezé:</p>
<p>– Hogy vagy?</p>
<p>– A halál küszöbén, felelt a nő és másik karjával odavonta férje
fejét, hogy megcsókolhassa őt.</p>
<p>Egész arcza oly fehér volt, mint a márvány és a hideg veríték
mint gyöngycsepp rajta.</p>
<p>– A jövő órának titkai vannak, Vértessy, szólt lihegve a hölgy,
kezével erősen szorítva Vértessy kezét. – Lehet jó, lehet rossz;
lehet öröm, lehet halál.</p>
<p>Vértessy az orvost kereste szemeivel, mintegy biztatást remélve
tőle.</p>
<p>Az orvos félreintette. Súgva mondá neki: <span class=
"pagenum"><a name="Page_168" id="Page_168">-168-</a></span></p>
<p>– Iszonyúan szenved, de nem akarja ön előtt mutatni.</p>
<p>– Hangjával titkolja; de én a lehelletén érzem. Nagy-e a
veszély?</p>
<p>Az orvos vállat vonított.</p>
<p>– Szokás szerint. Nagyon idegzetes s valami nyugtalanítja.</p>
<p>– Mi lehet az?</p>
<p>– Jó lenne, ha megtudná tőle nagyságod. Ilyen esetben a
léleknyugalom élethalálkérdés, s a félelem, nehéz indulat lehet egy
új életre nézve rossz befolyással.</p>
<p>Az «egy új élet» szónál ismét megvillant Vértessy ajkai körül
amaz önkénytelen örömrándulat. Visszament nejéhez s odatérdelt a
szőnyegpárnára.</p>
<p>– Kornélia, hogy van ön?</p>
<p>– Az Isten kezében, susogá a hölgy, megdicsőülő szemeit felfelé
emelve. Isten kegyelmez, Isten büntet, – tetszése szerint.</p>
<p>Vértessy érzé a görcsös kézszorításról, mit kell szenvednie.</p>
<p>– Istennél a kegyelem… susogá azután halkan a hölgy.</p>
<p>Vértessy reszketni érzé szivét e szónál. Egy óra előtt ő is azt
mondá: «Istennél a kegyelem!» egy olyan embernek, ki magának hosszú
életet igért.</p>
<p>A nő bágyadt tekintettel fordult oda hozzá s két kezével keblére
vonva férje kezét és szemeivel annak szemeibe tekintve mélyen,
fájdalmasan, oly kérve kérdezé:</p>
<p>– Fog-e nekem kegyelmezni az Isten?</p>
<p>– Igen, oh igen, neked, angyalának; rebegé a tábornok.</p>
<p>– Kegyelmeztél-e te annak, a ki te hozzád könyörgött?</p>
<p>Vértessy nem állhatá ki e tekintetet, nem tudott felelni e
szavakra.</p>
<p>– Vértessy! A halál halálért jön. Az itélet itéletet hoz. A
koporsó szélén fekszem. Oh ne hagyj engem meghalni.</p>
<p>– Mit tegyek? mit tehetek? szólt rebegő hangon a férj.
<span class="pagenum"><a name="Page_169" id=
"Page_169">-169-</a></span></p>
<p>– Látod, monda a nő, karjára fonva karjait, mint repkény az erős
fára; ha te ölsz, én is meghalok; a mi kínt e szomszédházban egy
halálra itélt szenved, azt én is mind kiállom. Annak a rettegését,
annak a kétségbeesését, annak a halálos tusáját! Oh szánj meg
engem, férjem. Légy irgalommal ebben az órában ahhoz, a ki vétett,
hogy úgy legyen én hozzám irgalommal az Isten!</p>
<p>Vértessy lelkében meg volt rendülve. Az orvos oda lépett hozzá s
komolyan mondá neki:</p>
<p>– Tábornok úr, én úgy hiszem, hogy ez nem példátlan eset,
miszerint halálra itélt raboknak hasonló szenvedők kérésére
kegyelmet adtak.</p>
<p>Vértessy érdekelten tekinte reá, mintha kérné tőle, hogy
folytassa.</p>
<p>– Én magam tudok hasonló esetet a komáromi várőrségnél
szolgáltomban, hol egy háromszor szökött ifju hasonló kérelemre
kegyelmet nyert.</p>
<p>– S hiszi ön, hogy ez segíteni fog?</p>
<p>– Uram, midőn az idegzet-erő ennyire hatványaira van emelve, a
képzelet mindenható, egy örömhir életet ad, egy ijedelem halált;
egy édes gondolat többet segít minden gyógyszernél.</p>
<p>Vértessy megcsókolá halvány, szenvedő szerelme homlokát s
biztató férfi-szóval mondá neki:</p>
<p>– Meg fogom őt menteni.</p>
<p>A hölgy égfelé emelte reszkető kezeit és halvány orczáját;
szemei lassan lecsukódtak és fehér arcza elkezdett mosolyogni
szeliden.</p>
<p>… Odakünn hallatszott a hármas dobpördülés.</p>
<p>A tábornok hirtelen föleszmélt, sietett ki az ajtón, felkötötte
kardját és futott át a laktanyába.</p>
<p>A zaj, a lárma közelről hallatszott már és ő arról volt
kénytelen gondolkozni, hogy e zajos polgártársakat szép szavakkal
rábeszélje, hogy menjenek haza vásznat szőni, csizmát varrni, s más
aféle; a mikor e helyett kedve lett volna közéjök rontani és
szétszelelni őket, mint a polyvát! <span class="pagenum"><a name=
"Page_170" id="Page_170">-170-</a></span></p>
<h2>XV. OLAJ A TENGERRE.</h2>
<p>Az egész utczát, a milyen széles volt, ellepte a sok kalap.</p>
<p>Nem lehetett egyebet látni, mint a kalapokat. Itt-amott ugyan
kaszák és vasvillák is álltak ki a tömegből, de az emberek
legnagyobb része még fegyvertelen volt, nem számítva a gyarló botok
sokaságát.</p>
<p>A forrongó tömeg között lehetett látni tisztes polgárokat is,
kik bár egyenruha nélkül jöttek, de elhozták szuronyos puskáikat s
azokkal különös bátorságára szolgáltak a többi népnek, mely hasonló
esetekben azt képzeli, hogy a szuronyos nationalgarde tökéletesen
megfelel a katonaságnak.</p>
<p>«Megállj!» Hangzott a tolongó néptömeg elé.</p>
<p>Egy perczre elhallgatott e szóra a zaj. Megállt a népség.</p>
<p>«Fegyvert tölts!»</p>
<p>A katonaság, mint egyetlen sokkezű gép, egyszerre bocsátá
lábához fegyverét, hallatszott a vas puskavesszők koppanása a
fegyverek csöveiben. Azután megint egy zördülés: minden fegyver
kézben volt egyszerre.</p>
<p>A tolongók kezdtek egymásra nézni s az előljöttek gondolkoztak a
hátuljövőkről, hogy milyen jó azoknak ott kiabálni.</p>
<p>A tábornok a lármázó tömeg elé lovagolt s kemény hangon kiálta
rájok:</p>
<p>– Mit akarnak önök? Mi bajuk? Miért tolongnak az utczán?</p>
<p>Az emberek egymást taszigálták előre; végre egy elkiáltá
magát:</p>
<p>– Itt van Mátyás mester. Beszéljen Mátyás mester.</p>
<p>– Éljen Mátyás mester.</p>
<p>A tömeg közől egyszerre egy bőrkötényes polgártárs emeltetett
ki, fején csákóval, kezében szuronyos puskával, <span class=
"pagenum"><a name="Page_171" id="Page_171">-171-</a></span> ki a
többiek vállain át a tábornokig szállíttatott s ott letevődött.</p>
<p>Itt van Mátyás mester.</p>
<p>Ha kezei nem árulnák is el, miknek bötykei lemoshatatlanul be
voltak balzsamozva szurokkal, a bőrkötény mellett feledett kármentő
bizonyságot tenne róla, hogy a kérdéses férfiu azon érdemes
polgárok osztályához tartozik, a kik az emberiséget tyúkszemekkel
ellátják. Bajusza hetvenhét karikába volt sodorva szépen, s
azonkívül minden mondásnál szokott egyet rántani a fejével és a
vállával, mintegy nagyobb bizonyságul.</p>
<p>Mátyás mester hirhedett piaczi szónok, toasztivó czéhgyüléseken,
kitanult násznagy és elismert disznó-ölő, annálfogva szélesen
ismeretes az egész városban.</p>
<p>Nem is fél ő sem a várostól, sem a vármegyétől, még a
generálistól sem, a hogy azt most is megmutatja.</p>
<p>Oda áll bátran a tábornok elé, végig sodorintja kacskaringós
bajszát s olyakat csap a puskával a földre, mintha az volna
szándéka, hogy mentől hamarább letörje az agyát. Megköszörüli a
torkát, s nem egészen rekedt, hanem éles hangon tesz hozzá ilyetén
mondást:</p>
<p>– Nagyságos generális úr. Mivel hogy úgy lévén, és aképen
származván, hogy a mi emberi massánk ebben a comitivában (értsd
comitátus) rendkívüli módon elszaporodott; mindazonáltal a
tekintetes impostoratus (értsd compossessoratus) arra a causara
vetemedett, hogy ez így semmiképen sem jól vagyon, és abban igaza
is vagyon, mert a czéhbeliek már nagyon nagy qualicitással vagynak,
ellenben nincsen igaza, a szükséges legények számtalan kevesen
levén tehát. Elhatároztatott eképen, hogy miután minden ember azt
beszéli; nincsen is különben, a mi igaz is. Nagy az ellenségnek az
országba való impulsusra kivánatos óhajtása. Mindamellett, hogy
ennek eleje vétessék, és confirmáltassék, a plenipotentiák mellett
az határoztatott, hogy a patikárusok készítsenek valami miasmát, a
melynek decretuma által az emberek üdvös korlátok <span class=
"pagenum"><a name="Page_172" id="Page_172">-172-</a></span> között
tartatódjanak. Immár pedig ez így lévén, és ezt a nép megtudván,
már is a szomszéd tractusokban és sequestrumokban lakozó seculáris
népség fellázadott és tudni akarja, hogy hogyan és miképen? Ezt én
meg nem mondhatom, nem akarván magamat apprehendálni, de annyit
bizonyosan mondhatok, hogy már egy vásárra járó legényemnek
összehúzta a lábait a görcs; és én tudom, a mit tudok. Ha tehát a
nagyságos generális úr kivánja és helyesnek találja, hogy az
emberek, az ország közhasználatára megcsinálják a revolucziót,
eziránt egészen alázattal és tisztelettel megkéretik. És mi nem
vagyunk bolond emberek.</p>
<p>Ez elmés és különösen értelmes dictio alatt azonban a népség
merészebb csoportjai egészen előre tolakodtak, s igen valószinű
volt, hogy a magyarázatot néhány pillanat mulva kézzelfoghatóbb
tények fogják megadni.</p>
<p>A tábornoknak pedig az általános emberiség és hazafiúság
érzelmein kívül még egy nagy oka volt a zajos és véres jelenet
elkerülésére.</p>
<p>Beteg neje tán épen a halál küszöbén van e perczben. Egy sor
lövés, egy órai utczai harcz annak bizonyos halála lenne.</p>
<p>Ez aggasztó helyzetben az utcza átelleni oldaláról egy lovas
látszott közelítni, ki nagy bajjal bírt keresztül törtetni a sűrű
néptömegen, mely csak azért nyitott előtte útat, mert a lovag egy
iratot lobogtatott kezében, szüntelen azt kiáltozva, hogy ez
felszólítás a néphez, ő a vezérrel akar szólani.</p>
<p>– Ki itt ez érdemes honfiak vezére?</p>
<p>Vértessy rejtélyes lengyelét ismeré meg a lovagban, kiben gyanút
kezdett vetni, azóta, hogy az elitélt nem akart emlékezni rá.</p>
<p>Az elitélt szavaiban mégis összefüggésnek kell lenni. Egy óra
előtt egészen őrült beszédnek tartotta azokat.</p>
<p>– Hol a nép vezére? kiálta Kamienszka, izzadt lovával a nyilt
térig vergődve. <span class="pagenum"><a name="Page_173" id=
"Page_173">-173-</a></span></p>
<p>Mátyás mester büszkén mutatott a bőrkötény alatt dobogó hő
keblére, hogy ő lesz az.</p>
<p>Kamienszka nagyszerű pathoszszal nyújtá át az érdemes hazafinak
Numa Pompilius felszólítását, melyben a székvárosi csizmadiák,
szabók és pékek azon bizalommal tiszteltetnek meg, hogy a
főhadiszállás számára bizonyos ezerekbe vágó csizmákat, nadrágokat
és megfelelő zsemlyéket süssenek, varrjanak és öntsenek és azokat
haladéktalanul átküldjék.</p>
<p>– Mit cselekszik ön? kiálta rá a tábornok franczia nyelven. Én
az első moczczanásra szétveretem az embereket.</p>
<p>– Olajat töltök a tengerre, felelt az ifjú lovag hasonlóul. Egy
óra alatt haza fog menni minden ember.</p>
<p>Mátyás mester két kézre fogta az írást, puskáját az alatt térdei
közé szorítva, s elolvasta azt figyelmesen.</p>
<p>Szemlátomást képzelhető volt, hogy egyenesedett ki a bajusza
ijedtében, a mint annak a végére jutott.</p>
<p>– Hatezer pár csizma!</p>
<p>Egy sovány, állig begombolt polgártárs nyújtogatta a nyakát
szörnyen, három közben álló ember háta mögül, szemeit előre
meresztve, a távoli irás felé; az Csihos mester volt, jellemére
nézve becsületes szabó.</p>
<p>– Itt van, olvassa kend is, – szólt Mátyás mester.</p>
<p>Az hosszú kezét kinyújtá három előtte álló emberen keresztül s
egy csomó szabó hitsorsos fejét oda csődítve magához, felolvasá a
proclamatiót fenhangon is.</p>
<p>– Háromezer nadrág.</p>
<p>Az oroszlánpék nem hallotta, mit beszélnek, de füleit megütötte
a kenyér és zsemlye.</p>
<p>A veszedelmes felhivás egy percz alatt megtette a körutat a
sokaság közt, lassankint eltűnve a hátul álló csőcselékben.</p>
<p>És a hol egyszer megfordult, ott bámulatra méltó módon kezdtek
hosszúra nyúlni az arczok, elcsendesülni a szájak; mozgás, zúgás
lett a zajból. Mátyás mester, Csihos <span class="pagenum"><a name=
"Page_174" id="Page_174">-174-</a></span> mester, meg az
oroszlánpék hült pofákkal kezdtek értekezni. A hátrább állók
húzódoztak a fal mellé, mint a kik nem akarnak idetartozni.</p>
<p>Végre Mátyás mester neki támasztotta a puskáját valaki hátának,
maga levette a kalpagját, lesimitotta a bajuszát odalépett nagy
kételkedő ábrázattal a tábornok elé, elől, hátul vakarva a
nyakát.</p>
<p>– Megkövetem nagyságos tábornok úr. Mert talán nem is tetszett
engemet egész voltaképen megérteni. Ámbátor én sem azt nem
mondottam, hogy így, vagy amúgy: ez, vagy amaz; azt pedig épen nem
akartam mondani, hogy talán s a többi; de mégis hanemha netalántán
tulajdonképen koránsem lehetett volna kivenni a dolgok mivoltából,
hogy az instantiák hová infestálnak? arra nézve bátor vagyok
kényteleníttetni azon szivességre, miszerint a nagyságos tábornok
urat az érdemes polgárság és az itteni lakosok részéről azon
nyilatkozatban szerencséltessem, hogy nem is mi akarjuk a
tekintetes vármegye urait és a nagyságos katonaságot deliberatum
elé vonni, sőt inkább præstanter arra akartuk kérni a nagyságos
tábornok urat, hogy ama gonosz országháborítókat, a kik tűzzel,
vassal közelednek békességes városunkhoz, ezt mi tőlünk távol
tartani méltóztassék: a mire való nézve, mi is és az összes
fegyveres polgárság a mi szolgálatainkat felajánlván, hogy a
nagyságos tábornok úr parancsolatjára a mi hazánkért, városunkért,
a tekintetes vármegyéért és a fölségért vérünket és életünket
ontani készek lehessünk. Akasztófára valók tudniillik. A kiknek még
hatezer pár csizma kellene!</p>
<p class="right">Alázatos szegény szolgája.</p>
<p>A tábornok nem állhatá meg, hogy csendesen el ne mosolyodjék e
szerény köpönyegfordítási mondolatra.</p>
<p>Vértessy kivont kardjával inte a katonaságnak, hogy bocsássák le
fegyvereiket s a szokott őrségen kívül vonuljanak vissza a
laktanyába.</p>
<p>A lármás gyülekezet még egyszer hangos vivátot kiáltott
<span class="pagenum"><a name="Page_175" id=
"Page_175">-175-</a></span> a tábornoknak, azután botjaival és
ökleivel mindenféle távol eső tárgyakat fenyegetve, nagy zúgással
széjjeloszlott.</p>
<p>Az oroszlánpék maradt legutoljára, mint a kinek legjobban
megfeküdte a gyomrát bizonyos számú kenyér és zsemlye kivetése.
Csak akkor tért magához, midőn már a többiek mind eltávoztak; akkor
odament az ifjú lengyel lovaghoz, s kövér újjával szétpiszkálva a
levegőt, mondá neki:</p>
<p>– Nem lesz abból semmi, uram.</p>
<p>Azzal köszönt és futott haza.</p>
<p>Kamienszka a furcsa zendülés eloszlása után a tábornokkal együtt
belovagolt a kaszárnya udvarára, ott mindketten leszálltak
lovaikról és siettek a kihallgatási terembe.</p>
<p>Mindkettőnek volt valami sürgetős mondani valója, a mit nem
lehetett a közönség előtt tenni.</p>
<p>– Uram, sietett a tábornok elébb elmondani a magáét. Bárki
legyen ön, nekem igen kellemes szolgálatot tett, a mit én önnek
reménylek visszafizethetni.</p>
<p>– A veszély közepéből jövök, tábornok úr; felelt vissza gyorsan
a hős delnő, mint a kinek perczeivel gazdálkodni kell még a
beszédben is. A megye közepében gonosz szellemű lázadás ütött ki;
melynek legelső összetartó csomója kezembe jutott. Úgy jutottam
hozzá, hogy szinte a nyakamra hurkolódott az. A természeti csapás,
mely ránk közelg, alkalmat adott egy rég készítgetett terv
végrehajtására a legfélelmetesebb rajongóknak. Im itt a kiáltvány,
mely egy nap múlva az egész országot be fogja repkedni.</p>
<p>A tábornok bámulva olvasá az átnyújtott iratot.</p>
<p>– A rablásvágy, a bosszúállás, a nép butasága erős szövetségesei
ez őrült merényletnek, mely ha erőre kap, néhány hét alatt más
alakot adhat Európa térképének. Még most csekély a láng. Csupán
néhány faluban tört ki. Ez éjjel meg fogják rohanni a hétfalusi
kastélyt. Ez lesz a kezdet. <span class="pagenum"><a name=
"Page_176" id="Page_176">-176-</a></span></p>
<p>A tábornok arcza vonaglott. Az elitélt szava igaz volt.</p>
<p>– Ott urat és cselédet megölnek. Meg kell őket ölniök, hogy a
lázadás részeseinek lehetetlenné tegyék a visszatérésre való
gondolatot. Ez a kezdete a kétségbeesési harcznak.</p>
<p>A tábornok csengetett. Egy belépő hadsegéd fülébe néhány szót
sugott, azzal leült és írt nagy sebesen, intve Kamienszkának, hogy
folytassa.</p>
<p>– Tábornok úr! még most egy csapással elfojtható a tűz. Még most
egy merész tenyér, mely nem félti magát a megégéstől, letakarhatja
a vulkán száját, ha az rögtön cselekszik, nem várva a napot, nem
órát, nem perczet, hanem téve rögtön. Egy nap, egy óra, egy percz
alatt minden történhetik, a mi soha jóvá nem tehető.</p>
<p>Az ajtó előtt lánczcsörrenés volt hallható; két őr az elitéltet
vezeté be: a porkoláb utána jött.</p>
<p>A tábornok folyvást leveleket írva, beszélt hozzá.</p>
<p>– Ifjú ember, vetesse le kezeiről azokat a lánczokat. Kérjen
magának hadsegédemtől egy kardot. Azt kösse fel.</p>
<p>Az ifjú Hétfalusy bámulva mereszté szemeit maga elé, s hagyta
levétetni lánczait és hagyta oldalára köttetni a kardot, s nem
vette észre, hogy mellette két lépésnyire egy idegen ifjú áll, a
kinek oly nehezére esik könyekre nem fakadhatni, nyakába nem
borulhatni, midőn őt ily nyomorúnak látja.</p>
<p>A tábornok készen volt a levélírással; odafordult hozzá
egészen:</p>
<p>– Fiatal ember, önt ezelőtt egy órával, méltó okoknál fogva,
halálra itélte a haditörvényszék. Én az itéletet vissza nem
vonhatom, de végrehajtását bízom az igazságos Isten kezeire. Olyan
idők vannak ránk mérve, a midőn a haza egy harczos fia kezeit sem
nélkülözheti. Én saját felelősségemre fölmentem önt a vesztőhelyi
halál alól. Önre más helyen vár Isten itélete. E perczben lázadás
tört ki az ország belsejében, ugyanazon helységben, a hol önnek
családja lakik. <span class="pagenum"><a name="Page_177" id=
"Page_177">-177-</a></span></p>
<p>Az ifju rettenve kapott kardjához.</p>
<p>– Hallgassa ön végig nyugodtan, a mit mondok. Vegye magához e
leveleket, válaszsza ki ólamból legjobb paripámat és siessen az
őrtanyákon elszórt cordon-vezetőkhöz. Csapatjainak felét mindenki
az önnel siető százados úr rendelkezésére fogja bocsátani. Mihelyt
félszázad együtt lesz, siessen vele Hétfaluba; a többi teendőkre
nézve irásbeli rendeletei vannak. Mit és hogyan cselekedjék? azt
önnek sugja meg szive. Ön családját megy megszabadítani és
családját oltalmazni. Ott Isten keze lesz ön felett. Ha ő neki
tetszik az itéletet végrehajtani ön felett, legyen meg akarata; ha
élve tér ön vissza, a multak feledve vannak.</p>
<p>Az ifjú nem tudott mit felelni, a hang elszorult torkában; csak
odaborult némán a tábornok elé, és annak kezét szorítá ajkaihoz és
könyeit hagyta ráhullani.</p>
<p>– Keljen ön, keljen innen. Ezt nem nekem köszönheti, hanem
Istennek, és ezen derék úrnak itt, ki önért oly sokat
merészelt.</p>
<p>Az ifju csak most tekintett Kamienszkára, s úgy tetszék neki,
mintha könyes szemeinek ködfátyolán át egy idevarázsolt álomkép
állana előtte.</p>
<p>A lengyel nő odasietett hozzá s megölelte, és sietett fülébe
sugni:</p>
<p>– Egy szót se hozzám! Még lesz idő.</p>
<p>– Tehát önök mégis ismerik egymást? szólt Vértessy; ez ifju
bizonyosan meg volt zavarodva, midőn barátját megtagadta.</p>
<p>Azzal derekasan megrázta a delnő kezét, kit még mindig oka volt
úrnak czímezni.</p>
<p>– Uram, úgy hiszem, nem teszek rossz ajánlatot önnek, ha azt
mondom, hogy siessen egy rövid reggelizést végezni ifjú barátjával,
s azután rendelkezzék szintén egy paripámmal és egy kardommal;
félre ismerném önt, ha kételkedném abban, hogy bajtársát követni
szándékozik a veszélybe. <span class="pagenum"><a name="Page_178"
id="Page_178">-178-</a></span></p>
<p>Hétfalusy ijedten akart közbe szólani, de a hölgy visszarántotta
s villámló szemekkel inte neki hallgatást.</p>
<p>– Köszönöm, tábornok úr, felelt azután vissza bátran. Ez
ajánlatot vártam és elfogadom. A reggelizést végezhetjük lóháton
is. Időnk nincs pihenésre.</p>
<p>– Igaza van önnek, szólt Vértessy, megszorítva azt a gyöngéd
hamvas kezet, melynek aczél izmai nem árulák el a nőt; önöknek
sietniök kell. A mily váratlan jött e merénylet, oly hirtelen kell
azt torkon ragadnunk. Ha a megye több részében is kitörne e
lázadás, nem fog többé készületlen találni.</p>
<p>A paripákat ezalatt a kapu alá vezették. A megbizott százados
felkészülten lépett be, s Kamienszka számára is hozott egy kardot,
mit az sietett derekára csatolni.</p>
<p>A tábornok lekisérte őket a paripákig. A három lovag nyergébe
vetette magát. Vértessy még egyszer megszorítá a delnő kezét, és
katonás őszinteséggel mondá neki:</p>
<p>– Én igen nagyra becsülöm önt, Kamienszki úr.</p>
<p>– Csak Kamienszka,<a name="FNanchor_2" id=
"FNanchor_2"></a><a href="#Footnote_2" class="fnanchor">2)</a> sugá
a delnő halkan, azzal sarkantyút adott lovának, s társai után
nyargalt.</p>
<p>Vértessy előtt most világosult fel minden!</p>
<p>– Csodálatos asszony, szólt utána bámulva, mindaddig, míg a
házak el nem takarták szemei elől.</p>
<p>Az utczák csendesek voltak már, senki sem zajgott a téren, ezt a
csendet érezte a tábornok szive is. Valami jótékony nyugalom, mit a
legfőbb izgatottság szokott szülni, szállt szivére.</p>
<p>Most volt idő visszasietni a szomszéd csendes házba.</p>
<p>Valami előre sejtett örömtől úgy dobogott a szive, úgy vert
minden ér kezében, halántékain, a mint a csendes szobákon végig
haladt.</p>
<p>A hölgyszoba előtti teremben találkozott az orvossal.</p>
<p>Az orvos eléje mosolygott és kezét nyújtá felé. <span class=
"pagenum"><a name="Page_179" id="Page_179">-179-</a></span></p>
<p>– Öröm van a háznál.</p>
<p>– Mit mond ön? Kiálta Vértessy, kéjtől remegve; pedig hiszen
tudta jól, hogy mit mond?</p>
<p>– Egy kicsi kis angyalka van a háznál, suttogá az orvos, és
hozzá tevé mosolyogva: még pedig fiuangyal.</p>
<p>Vértessy a jövő perczben neje előtt térdelt; annak kezeit
szorongatva százszor, meg százszor forró ajkaihoz.</p>
<p>És a nő boldog, édes mosolygással tekinte le reá, minő azoké,
kiket szeretteik a túlvilágról imádkoztak vissza…</p>
<p>… «Istennél volt a kegyelem!»</p>
<h2>XVI. JÓ, HOGY AZ ÉJ FEKETE.</h2>
<p>A hétfalusi kastélyban csendesen aludt mindenki, nem is sejtve
azt a sötét rémet, mely ellensége mindennek, a mi él, mely
kényszeríti a ház őrebét, hogy kaparjon a fal mellett sirokat, mely
felhíja a kuvikot, hogy ijesztő szavával szólaljon meg a háztetőn,
odaülve a nyikorgó szélvitorla mellé; mely beküldözi az
előcsarnokba látogatójegyeit, a nagy fekete éji pillangókat, miknek
hátára halvány koponyák vannak festve, mint a ravatalokon; melynek
léptei alatt recsegnek, ropognak a butorok, s az a kis látatlan
bogárka ott az ágy deszkái között elkezd csengetni, tizenegyet
egymásután, jelentve, hogy «itt van ő!»</p>
<p>Oh e néma lények között olyan nagy egyetértés van!</p>
<p>A szél mogorva felhőket hajtott végig az égen, mik úgy siettek
el innen erről a tájról, úgy iparkodtak egymás alatt, fölött
elsuhanni, idomaikat változtatni, mintha félnének, hogy itt kapja
őket valami. Némelyiknek vörös volt még a szegélye távoli gyuladás
lángjától. Az úgy sietett a többi közé fúrni magát, azok pedig
futottak előle, hogy őket is meg ne gyújtsa.</p>
<p>A sötétben rendetlen csoportok látszanak az utczákon gyűlekezni,
a mik csendesen huzódnak a kastély felé. <span class=
"pagenum"><a name="Page_180" id="Page_180">-180-</a></span></p>
<p>A csárda szobájában gonosz tanácskozás foly a kastélyban alvók
megrontása felől.</p>
<p>Három külön nézet küzd egymással. Numa Pompilius nyilt, hősi
támadást kiván, mint illik a derék sarmaták epigonaihoz, kőfaltörő
kosokkal és balistákkal, s egyéb classicus harczi szerekkel, mell
mell ellenében, szemtől szemben az ellenséggel.</p>
<p>Iván, mint gyakorlatibb ész, sokkal jobban ismeri a maga népét s
több sikert vár a csendesen meglepő támadástól: a hol a harczosok
titkosan bemásznak az őrizetlen erősség ablakain, bástyáin, s
álmaikban lepik meg a gyanutlan őrséget.</p>
<p>A hóhér neje gúnyosan mosolyogva ül a két tanakodó fővezér előtt
a keresztlábú asztalon, vastag, izmos karjait összefonva, s halkan
közbe nevet és magában dörmög.</p>
<p>– Tegyetek, a mit akartok. Egyik sem ér semmit. A bivalyfogó
orozva akar menni. És a nyomorék homlokegyenest.</p>
<p>– Hát te mit tudsz? kérdi tőle Iván ingerülten.</p>
<p>– Én tudok valamit és tudom azt titokban tartani; majd ha ti
mind a ketten elbuktatok, én előállok akkor.</p>
<p>A vezérek féltékenyek kezdtek lenni a hatalomra.</p>
<p>Az első siker nyeri meg a tömegek szivét; azt biztosítani
kellett.</p>
<p>– Hivjátok be a bőrharangot, szólt Iván az ajtó előtt álló
őröknek.</p>
<p>A vén legényt betuszkolták.</p>
<p>– Téged ismernek a kastélyban a kutyák, úgy-e bár? kérdé
tőle.</p>
<p>– Ismernek, igen is, felelt a jó ember, a Tiszát, a Farkast én
neveltem magam. Mindennap adtam nekik kenyeret. Még a tarisznyámba
is majd bebújtak, mikor odavetődtem.</p>
<p>Zudárné gúnyosan szólt Ivánnak:</p>
<p>– Téged még jobban ismerhetnek, nyúzó!</p>
<p>Iván egy kést kapott fel az asztalról, s beledöfte volna
<span class="pagenum"><a name="Page_181" id=
"Page_181">-181-</a></span> az asszonyba, ha Bodza Tamás el nem
kapja a kezét. Ez ingerkedés nehezen esett neki.</p>
<p>– Ugyan ne háborogjatok most.</p>
<p>Iván nagy nehezen le hagyta magát csillapítani s folytatá a
beszédet:</p>
<p>– Itt van e kendőbe kötve néhány húsdarab, oda tudnád-e adni a
kutyáknak szép szóval?</p>
<p>– Hogyne, csak a neveiken kell szólítanom, s oda jönnek a
kapualjához, kiveszik a kezemből.</p>
<p>– Tehát siess, hajtsd végre.</p>
<p>A bőrharang olyan jó ember volt, hogy semmi parancsnak sem
tudott ellenszegülni. Elfogadta a megbizást, pedig tudta, hogy a
kutyákat akarják megmérgezni.</p>
<p>Hanem vigasztalta magát azzal, hogy ezt neki élőszóval nem
mondta senki.</p>
<p>– De hallják kegyelmetek, úgy-e a nagyságos urat nem fogják
bántani? kérdezé gyámoltalan arczczal Ivántól.</p>
<p>– Nem, öreg, nem.</p>
<p>– Meg az ifjú nagyságos urat sem.</p>
<p>– Azt sem, a világért sem.</p>
<p>– Sem a hajdút. Látják, keresztfiam szegény.</p>
<p>– Azt sem, öreg, azt sem, csak siess.</p>
<p>– Úgy-e bár csak azt akarják megtudni, hogy igazán méreg van a
kastélyban?</p>
<p>– Azt hát, ördög gyújtson beléd! Eredj már, mert kiütöm a
fogadat!</p>
<p>A szegény bőrharang kotródott.</p>
<p>– Most hozzátok be a Mekipirost.</p>
<p>A szegény féleszű fiút betaszíták a szobába. Borzas haja egészen
eltakarta a szemeit. Ő vigyorgott most is, és jó kedve akart lenni.
De beszélni nem tudott már, hiszen nyelve nem volt többé; akármit
szóltak hozzá, azt kiáltotta rá vissza:</p>
<p>«Hamamama!»</p>
<p>Ez volt nála öröm és helybenhagyás hangja, kérdés és felelet.
<span class="pagenum"><a name="Page_182" id=
"Page_182">-182-</a></span></p>
<p>– Mekipiros gyere, igyál, szólt hozzá Iván, szájához tartva egy
szalmás butykost, mit a kinált le sem vett addig a szájáról, míg
volt benne valami.</p>
<p>Azzal örvendve nyújtá azt vissza Ivánnak. Hamamama!</p>
<p>– Te bornyú, ide figyelmezz. Fel tudsz mászni egy szál kötélen
akárhová, úgy-e bár?</p>
<p>– Hamamama!</p>
<p>– Ne kiabálj a fülembe. Hát majd egy hosszú kötélen felmászol
egy háztetőre, tudod?</p>
<p>Az esetlen szörny úgy dörzsölte a tenyereit örömében ez
indítványra.</p>
<p>– Azután azon a kötélen fel fogsz húzni engemet magad után.
Elbirsz-e?</p>
<p>A törpe csoda újjongva rohant Ivánnak, s térdeinél átkapva a
férfit, fölemelte azt a levegőbe, úgy ugrándozott vele alá s fel,
annak bizonyságaul, hogy ez neki annyi, mint egy zsák pehely; míg
Iván sokszoros kiabálás és rugdalás által ki nem szabadítá magát
kezei közül.</p>
<p>– Marha ereje van e ficzkónak! szólt azután Bodza Tamáshoz, a
zömök alakot fejénél fogva odaránczigálva elé, a minek az
hallatlanul látszott örülni. Ha egy-egy kezét elkaphatta Ivánnak,
azt úgy összecsókolta, alig győzte azt törülni kabátja
szárnyaihoz.</p>
<p>– Ez lesz az ágyútöltelék, sugá halkabban Iván. Ha a kastélyban
levők neszt kapnak, s észreveszik a cselt, Mekipiros megy legelől;
őt lelőhetik. Különben ez a ficzkó, meglássátok, még egy pár
golyóval a testében is felmászik a falra. Olyan ez, mint a
béka.</p>
<p>Ez alatt visszatért a bőrharang, jelentve, hogy az ebek mind
felfalták a nekik hányt konczot. Oh, igen szivesen vették.</p>
<p>– Akkor mehetünk, szólt Iván, egy rozsdás katonapisztolyt dugva
mellénye alá.</p>
<p>Zudárné kisietett gyékényes szekeréhez, felugrott az ülésbe; egy
pillanatra hosszú éles kés villan meg kezei között, a mint végig
pengeté, ha nem tört-e ki az éle, azzal <span class=
"pagenum"><a name="Page_183" id="Page_183">-183-</a></span> eltünt
az ismét, senki sem látta, hová. Az ostort kezébe kapta s a lovak
közé vagdalt.</p>
<p>Az út a halálmadár ajtaja előtt vitt el. A vén boszorka kinn
gubbasztott ajtajában s mankójával mutogatva számlálgatta az előtte
elmenőket:</p>
<p>«Egy, kettő, három. Egy, kettő, három.»</p>
<p>A hármasnál soha sem ment odább. Tehát minden harmadik
kivető.</p>
<p>A mint leánya, a rektor és Iván elmentek előtte,
felkaczagott:</p>
<p>– Gyönyörű társaság! Egy tanító, egy hóhérlegény, meg egy jó
menyecske! Hová mentek ilyen sötét éjjel? Gyönyörűséges sötét
éjjel. Egészen tolvajoknak, gyilkosoknak való; a milyet csak
rablásra, gyujtogatásra kivánni lehet. Rajta, rajta. Üssetek a nagy
urakra, öljétek le gazdáitokat: magatok jussatok aztán hóhér kézre.
Így lesz szép a világ; mentül kevesebb ember lakik benne.</p>
<p>A zendülők nem merték őt bántani, pedig odaállt útjokba s elég
hangosan beszélt. Kikerülték mind szépen.</p>
<p>Bodza Tamás elosztá népeit az utczákra, elállatott minden
kijárást a kastélyból, egy csapatot a kazalok mögé rejte el,
másikkal a méhest foglalta el, harmadikkal a pálinkaházat, a
cselédeket rövid ellenállás után megkötözteté és elzáratta.</p>
<p>A kastélyban semmit sem vettek még észre. Odabenn egy cseléd sem
hált. Az ifju úr az epemirigytől (így nevezték akkor az ismeretlen
járványt) féltében nem engedte őket a kastélyban aludni, nem volt
ott más, mint ő maga, az öreg Hétfalusy és az orvos.</p>
<p>Iván ekkor kiválasztott hatot a legbátrabbak közől: köztük a
csőszt, kinek erdei lakán tartották a titkos összejöveteleket,
Hamzát, az egyházfit és Mekipirost, kinek be kellett dugni a
száját, hogy ne kiabálja az örökös «hamamamát».</p>
<p>Szegény Mekipiros: hajdan imádkozni is tudott, most pedig csak
egy szótagot tud emlegetni. <span class="pagenum"><a name=
"Page_184" id="Page_184">-184-</a></span></p>
<p>Az udvarra nem volt nehéz bejutni. A kaput kinyitá a bőrharang,
az ebek ott feküdtek a kút körül megdermedve, semmi sem árulta el a
merényletet.</p>
<p>Most Iván egy hosszú, erős kötelet vett elő, azt hozzá kötötte
egy csomag spárgához, melynek végére egy darab halász-ólom volt
fűzve.</p>
<p>A kastély ereszén köröskörül érczcsatorna futott végig, mely a
szegleteken ódivatú delphinek alakjain végződött. Egy ily delphinre
felhajítá Iván a zsineget s a visszaeső ólomnál fogva
keresztülhuzta rajta a kötelet.</p>
<p>A terv igen szép volt. Mekipiros fel fog mászni a kötélen, ért
hozzá. Ő lesz az anima vilis, a kin megtudják, ha alszanak-e a
kastélyban, vagy nem?</p>
<p>Mikor ő fenn lesz, elébb felhuzgálja Ivánt, azután egyesült
erővel a többieket. Azok a padláson keresztül belopóznak a
kastélyba s a belülről bezárt ajtókat kinyitják a többiek
előtt.</p>
<p>Semmi sem lehet óvatosabban kigondolva.</p>
<p>A mint a kötél meg volt erősítve a csatorna egyik alsó foglaló
vasához, Iván odalódítá Mekipirost, a kötél szabadon lebegő végét
kezébe adva.</p>
<p>Kiáltani nem mert a kis szörny, csak súgva adá tudtul
megegyezését.</p>
<p>– Hamamama.</p>
<p>A másik perczben már a kötélen lógott, mint valami nagy csoda
pók, kézzel-lábbal kapaszkodva feljebb-feljebb; néha a fogaival is
segítve magán; néhány pillanat mulva fennült a rézdelphin hátán,
örülve, hogy magához hasonló csodát talált paripának s onnan
kiáltott le egyet, mint a bagoly:</p>
<p>– Huhu!</p>
<p>– Hallgatsz! szólt elfojtott suttogás hangján Iván. Még elárul
bennünket a fenevad! Húzz fel.</p>
<p>Iván két kezére csavarta a kötél végét. Mekipiros izmos
rántásokkal húzta őt fölfelé, kurta karjaival oly könnyedén szedve
fel a kötelet, mintha semmi teher sem volna rajta. <span class=
"pagenum"><a name="Page_185" id="Page_185">-185-</a></span></p>
<p>– Bárcsak leejtené; dörmögé magában Zudárné.</p>
<p>Bodza Tamás is aligha nem kivánta ezt magában. Egyiknek sem
tetszett az, hogy Iván terve sikerüljön, különböző okok miatt.</p>
<p>Azonban nem ejté őt le Mekipiros. Felhúzta egészen a tetőre,
felsegíté őt kapaszkodni a rézcsatornára.</p>
<p>Iván alig érezte magát talpain, midőn hála helyett félretett
boszúsága jutott eszébe.</p>
<p>– Te vad marha, minek ordítottál az elébb? sugá Mekipiros fülébe
s keservesen belemarkolt a kis szörny bozontos hajába, a másik
kezével betömve annak a száját, hogy ne kiálthasson.</p>
<p>E perczben Mekipiros szikrázó szemekkel fordult vissza Ivánra s
átkarolva annak lábszárait, egy percz alatt lerántá őt magával a
tetőre.</p>
<p>Mind a ketten végig hemperegtek a tetőn, hanem Iván
megkapaszkodott a rézcsatorna szélében mind a két kezével s
fentartotta magát.</p>
<p>– Hamama, hamama, hamamama! hörgé a bőszült szörnyeteg, mely
mint valami nehéz bűnsúly, csüggött martaléka lábain, egymáshoz
szorítva térdeit vas öleléssel s beleharapdálva inaiba és
rugdalózva, rángatva ellenfelét a mélységbe le magával.</p>
<p>Ivánnak a rémület elvette eszét.</p>
<p>– Segítsetek! ordítá oly hangosan, hogy minden alvónak fel
kellett rá ébrednie. Segítsetek. Megöl!</p>
<p>– Tudtam, hogy ez lesz belőle! szólt fogcsikorgatva Zudárné.
Maga árul el a gyáva. Vessz meg, ha élni nem tudsz!</p>
<p>– Czudar! kiálta rá Bodza. Nem tud meghalni szótlanul, mint egy
Julius Cæsar, midőn a közügyek azt kivánják, hogy hallgasson.</p>
<p>Iván kétségbeesetten vergődött a négy ölnyi magasságban s
mindent feledve, az irtóztató halálon kívül, rikácsolva kiabált az
alant állókra:</p>
<p>– Segítsetek! a Jézus szerelméért! Emberek, ne hagyjatok
<span class="pagenum"><a name="Page_186" id=
"Page_186">-186-</a></span> elveszni. Leesem. Meghalok. Jaj nekem.
Hányjatok szénát alám; tartsatok alám egy köpönyeget. Irgalom.
Irgalom! Bocsáss el, Mekipiros. Az Isten irgalmára kérlek!</p>
<p>De Mekipirosnak nem volt az a szándéka, hogy magában zuhanjon le
a földre. Oh már egy óra óta örült ő ennek a pillanatnak; azért
kaczagott, azért ujongott olyan nagyon. Nem birta rejteni örömét.
Ha együtt lesz kinzójával ott a szédítő magasban, egyszerre
megragadni azt, lehengeredni vele együtt a tetőről; repülni egy
ideig a levegőben s azután elterülni a földön, összezúzva,
szétszakadva, hogy azt se lehessen megismerni, melyik volt az
egyik, melyik volt a másik?</p>
<p>És martaléka még megkapaszkodott esés közben, még hosszabbá
tette a gyönyörűség pillanatát rá nézve; hallotta, hogy ordított
segélyért, hogy vonaglott kétségbeesett menekvési vágygyal, hogy
könyörgött neki nagy esztelenül: «Mekipiros, jó Mekipiros, bocsáss
el, zuhanj le egyedül».</p>
<p>– Hamamama! hamamama! röhögött a szörnyeteg ádáz hangon és
rugdalta a falat lábaival, hogy hamarább leessenek, és ritka fogait
beleásta martaléka czombjaiba.</p>
<p>– Kegyelem! kegyelem! Segítsetek. Nem birom tovább! hörgött
odafenn Iván; karjain az izmok feszülni kezdtek a kettős teher
alatt. Senki sem segíthetett rajta. Az alant állók átkozták, hogy
ordításával felverte a kastélyt. A csatorna széle mind jobban
csúszott kifelé erőtlenülő kezei közül; már az egyik keze levált
róla; már csak fél kezével tartá fenn magát végső
erőfeszítéssel.</p>
<p>– Hamama! sikolta a szörnyeteg; azután egy veszett ordítás
hangzott végig a magastól a mélységig s azzal valami sötét gomoly
bukott sebesen alá a földre: két egybeforrt tömeg, melyben talán
két lélek is lakott.</p>
<p>Mekipirosnak alul kellett volna esni, de valami horogban öltönye
megakadt, mely miatt egyszerre zuhantak mind ketten a földre; oly
szerencsésen, hogy egyik sem kelt fel onnan többet. Még csak meg
sem mozdultak utána, <span class="pagenum"><a name="Page_187" id=
"Page_187">-187-</a></span> mint a jó alvók, a kik ott alusznak el,
a hova fejüket letették. Csak Mekipirosnak volt még annyi ideje,
hogy kinzója fölébe súghatta: «hamamát».</p>
<p>Mit értett alatta? azt elmondhatták lelkeik egymásnak a más
világon.</p>
<p>A földön két mozdulatlan tetem maradt, semmi seb nem látszik
rajtok, de azért olyan halott mind a kettő, mint a föld, a mit most
hánytak ki a sírból.</p>
<p>– Most lássuk, mit tud a másik? dörmögé Zudárné, hátát
egykedvűleg a szekér oldalának vetve s karjait összefonva, mint
valami türelmetlen hangversenyi művész, a ki várja, míg a többiek
elvégzik unalmas számaikat s az ő programmjára kerül a sor.</p>
<p>Iván legelső ordítására látható volt, hogy a kastély két
szegletszobájában hirtelen világosság támadt, azután mind a két
világosság összesietett a középső terembe s ott ismét néhány
pillanat mulva kialudt. Az ablakredőnyök hallható zörejjel záródtak
le; csupán egy tábla maradt középen felemelve.</p>
<p>A megtámadottak készen voltak.</p>
<p>Most Numa Pompilius, most van jó mezejök a dicsőség
versenyfutóinak: rajta, lábtókat a falnak, ütő gerendákat az ajtók
ellen, kőzáport a tetőkre, ahogy az emberek, midőn kezdetben
kitalálták a harczot, küzdöttek egymással; lármával, szitokkal,
ordítással pótolva az ágyúdörgést! Ébren az ellenség.</p>
<p>– Előre vitézek! Itt az óra, melyből számunkra az uralkodás
napja virrad. Bátraké a diadal.</p>
<p>A fellázított tömeg semmit sem hallott e classicus buzdításból,
úgy teletölte minden fület saját ordításával s tolakodott az udvar
belsejére.</p>
<p>Ekkor azon ablakból, melyen közepett félig fel volt emelve a
redőny, egy lövés történt kifelé, melynek csattanására egy
pillanatig megnémult a rút ordítozás s e szünet alatt erős
férfihang kiálta ki a lázadókra. <span class="pagenum"><a name=
"Page_188" id="Page_188">-188-</a></span></p>
<p>– Ez még csak vaklövés volt. Ha el nem hagyjátok az udvart,
golyókkal fogunk közétek lőni.</p>
<p>– Menjünk innen, édes atyámfiai, menjünk! rebegé a bőrharang. Ha
Széphalmi úr ő nagysága parancsolja. Nem jó vele tréfálni. Hatcsövű
fegyverei vannak, mindegyikben három golyó. Még valamelyikünkben
kár történik. Feleségünk, gyermekeink odahaza. Menjünk haza édes
atyámfiai. Majd reggel deputatiót küldjünk.</p>
<p>A tömeg nagy része osztá ezen jó véleményt s a lőfegyver iránti
tiszteletből kezdett az udvarról kifelé huzódni.</p>
<p>Numa Pompilius a kétségbeesés dühével állta útját a hátráló
seregnek.</p>
<p>– Nyomorult gyáva pribékek! Hát egy vaklövés elől
visszahátráltok-e? Tömegestül, «sicut examen apum» egyetlen
ellenség szavára. Pih! gyalázat! utálatos söpredék!</p>
<p>A harczvágyó főnök leköpködte az előtte elfutókat s elhalmozá
őket mindenféle válogatott magasztalással, végre maga ragadott egy
fejszét s azzal fenyegetőzött, hogy ha senki nem megy, ő egyedül
fogja a kastély ajtaját betörni.</p>
<p>A bőrharang átölelte az indulatos hőst, úgy könyörgött neki,
hogy ne koczkáztassa ily vakmerőn az életét. Nem is engedte, hogy
az udvarra bemenjen. Megfogta kezében a fejszét és elszivelte azt a
pár rugást, a mit kapott tőle a huzakodásban.</p>
<p>Zudárné gúnyosan nevetett e tragicomicus jelenet alatt.</p>
<p>– Ugyan miért nem fogjátok meg többen? Hiszen azt akarja, hogy
ne ereszszétek. Nem látjátok, milyen nagy bajába kerül magát azzal
a nyomorék öreg emberrel visszatartóztatni, a kit fél kézzel a
földhöz üthetne, ha akarna. Menjetek az utamból. Nem férfiaknak
való az ilyen tréfa. Az én anyám boszorkány volt, magam is az
vagyok. Majd kinyitok én előttetek minden ajtót szerrel – szóval.
Ti csak köszörüljétek a kést.</p>
<p>Azzal felbontá szekerén a gyékényt, mely eddig le volt erősen
kötözve, s könnyeden, mintha csak egy pehelyvánkost venne kezébe,
emelte le róla a kis Elizkét. <span class="pagenum"><a name=
"Page_189" id="Page_189">-189-</a></span></p>
<p>A gyermek kezei elől össze voltak kötözve s feje egészen
beburkolva egy vastag gyapot kendőbe, melytől sem látnia, sem
kiáltania nem lehetett.</p>
<p>Zudárné lebontá a lányka fejéről a kendőt s parancsolá neki,
hogy egyenesen álljon.</p>
<p>Azután egy félig elégett viaszfáklyát vett kezébe, mely valami
gyászmenetből maradt rája, azt kiütött csóvával meggyujtá s a
gyermek összekötött kezeibe adta, hogy fogja azt.</p>
<p>– Ennek az asszonynak az esze tisztul, dörmögé a borzas Hanák; –
világot gyujt, hogy jobban közénk lőhessenek onnan belülről.</p>
<p>– Ne félj, borzas. Nem fognak rád lőni. Huzódjatok a kapubálvány
mögé. Majd én bemegyek egyedül az udvarra, s kihozom a kigyót a
maga odvából puszta kézzel.</p>
<p>Az ostromlóknak nem kellett sok biztatás az elbuvásra; a mint
Zudárné a kapu alá lépett a gyermekkel, mindenki elhuzódott
mellőle, még Bodza Tamás is.</p>
<p>A gyermeket küldé elől: összekötött keze közt az égő fáklyával.
Maga úgy ment utána. Nem félhetett a golyótól.</p>
<p>Midőn a felnyitott redőnyü ablak elé értek, ott megállítá a
gyermeket s azt mondá neki, hogy térdepeljen le.</p>
<p>Azután erős, felcsattanó hangon kiáltá fel az ablakba:</p>
<p>«Öreg Hétfalusy, itt vagy-e? Ifju Széphalmi, itt vagy-e?»</p>
<p>E kérdésre nem válaszolt senki.</p>
<p>– Hiába magatokat eltagadnotok! Én pörölni jöttem. Folytatni, a
mibe apám belehalt, anyám belebolondult, a régi pert. Hoztam
magammal törvényszéket is, a kit nem fogtok megvesztegethetni. Most
én vagyok a hatalmasabb.</p>
<p>– Takarodjál! hangzott most egyszerre egy rekedt szózat az
ablakból, melyben a vén Hétfalusy hangját lehete sejdíteni.</p>
<p>– Takarodjam innen! kiáltá a némber daczosan. Hát nem saját
földemen állok-e itt? Hát ez a házszeglet, melynek ablakán
zörgetek, nem az én ősi telkemen van-e <span class=
"pagenum"><a name="Page_190" id="Page_190">-190-</a></span> építve?
Nem enyim-e ez a föld? Nem enyim-e ez a kő, ez a fűszál, a mire
tapodok itt?</p>
<p>– Könnyen tied lehet örökre, nyomorult; szólt egy másik hang, az
ifjabb földesuré. Ha nem távozol, rajta halhatsz meg.</p>
<p>S egy puska csöve villant elő a redőnyök közől; a hóhérné
észreveheté, hogy az egészen szivének van irányozva.</p>
<p>Hirtelen odarántotta magához a leánykát.</p>
<p>– Czélozhatsz, Széphalmi. Azért hoztam világot is magammal, hogy
lásd, hová czélzasz. Azzal kivette a fáklyát a gyermek kezéből s
annak arczát megvilágítá vele.</p>
<p>– Ide nézz. Úgy-e szép gyermek? Úgy-e e kék szemek, s vékony
ajkak hasonlítanak valakihez, a kit valaha szerettél? Úgy-e ezt a
karcsú, szelid teremtést kár volna czéltáblának venni ostoba golyók
számára?</p>
<p>A kifeszített cső lassankint aláhanyatlott.</p>
<p>– Mit gondolsz, Széphalmi, folytatá a némber, pokoli kárörömmel
arczán; hogy jutott a hóhér neje egy ilyen szende angyalkához, a ki
úgy hasonlít hozzá, mint az angyal az ördöghöz?</p>
<p>– Asszony! sziszegé onnan belülről valaki. Azt sem lehete tudni,
melyik volt? az öreg-e, vagy az ifju?</p>
<p>Zudárné közelebb lépett, egészen az ablak alá.</p>
<p>– Akarjátok, hogy lassabban beszéljek? Megtehetem. Látjátok, már
egészen közel állok, a puskacsővel el lehet érni testemet. De ti
nem fogtok én hozzám nyulni; most én vagyok a vesztegető.</p>
<p>Azzal odatevé a leányka gyönge vállára izmos, nagy széles
tenyerét.</p>
<p>– Ez a gyermek most nyolcz esztendős. Mikor ez a gyermek
született, apja megátkozta őt és anyja kidobta és dajkája rábizta a
nőstényfarkasra, hogy gyilkolja meg, vagy nevelje kölykének: a mi
mindegy. – Bolond mese; a vén ordas elvette a porontyot és maga
nevelte fel: a vén hóhér nevelt ártatlan leánykát és védte azt az
erdők minden fenevadaitól. Érthető-e az a mese? <span class=
"pagenum"><a name="Page_191" id="Page_191">-191-</a></span></p>
<p>Valami tompa nyögés válaszolt rá vissza.</p>
<p>– A ti házatokba pedig beköszöntött a villám, meglátogatta azt a
veszedelem, hogy párjával volt benne a halott és ki nem fogyott
belőle a siralom. Nem átok volt-e az, a mi rajtatok fogott? – Átok
fogott a házatokon! Mikor bezártátok magatok után az ajtót, akkor
úgy sírtatok, hogy az a koldus, a ki a kapun kívül hálálkodik, nem
cserélt volna veletek.</p>
<p>Az ablakból nem jött semmi válasz.</p>
<p>A pokoli némber daczos alakját fényesen világítá meg a fáklya,
mit a gyermek tartott kezében. Úgy látszott, mintha köröskörül ő
vetné az árnyékot az éjszakára, – a legfeketébb árnyékot.</p>
<p>Egész odalépett már az ablakhoz, úgy, hogy besugdoshatott
rajta.</p>
<p>– Nagy urak, büszke urak. Rakjátok le azt a fegyert kezeitekből,
mert az meg nem véd titeket többé. Valami rossznak kell történni
ezen az éjszakán, mert én ingyen nem jöttem ide.</p>
<p>Azzal kivonta keblén átkötött kendője alól azt a fényesre
köszörült kést, a minek az élét oly gondosan próbálgatá az
elébb.</p>
<p>– Látjátok a kulcsot? Ez a kulcs a ti szivetekhez, ez a kulcs a
ti palotátok ajtajához. Ez a kés lemetszi a ti büszkeségteket és
megaláz benneteket én hozzám le a porba. Engem agyonlőhettek itt.
Az nem nagy mesterség. De abban a pillanatban, a hogy én elestem,
ott áll anyám a hátam mögött, a vén boszorka és tele torokkal fogja
kiáltani a bőszült nép közé, hogy ez a leány amott kinek a
gyermeke? És akkor tudjátok-e, hogy kinek a szivében áll meg ez a
kés legelőször?</p>
<p>Mintha valami fájdalmas nyögés hangzott volna a sötét ablakból
alá, hasonlatos azokhoz, a miket az elhagyott, elpusztult
várkastélyok tesznek, a hol nyög és sóhajt az egész ház és senki
sem tudja, honnan jön az?</p>
<p>A némber halk beszéde alatt a néptömeg bátrabbjai <span class=
"pagenum"><a name="Page_192" id="Page_192">-192-</a></span>
lassankint beszállingóztak az udvarra, látták, hogy a nő nem fél,
ez nekik is bátorságot adott, néhányan a ház küszöbe mellé mertek
vonulni, onnan hallgatóztak, mit beszél ez asszony olyan suttogva?
Ki tudna abból érteni valamit?</p>
<p>Zudárné odafente a palota-ablak kőtalajához a kést.</p>
<p>– Három pillanatig van idő gondolkozni, szólt most fennhangon.
Ha ti azt mondjátok: legyen vér! lesz vér.</p>
<p>Azzal visszafordult, s ismét a gyermekhez lépett.</p>
<p>Ott állt az a palota küszöbe előtt, ártatlan halvány arczán a
vértanúk égi nyugalmával; az egész rémjelenet őt nem látszott
rettegtetni. Egészen elfoglalta az a gondolat, hogy neki itt meg
kell halni.</p>
<p>– Térdepelj le! szólt hozzá a némber hidegen.</p>
<p>A gyermek szót fogadott, letérdepelt. Oda a kastély legalsó
lépcsőjére.</p>
<p>– Imádkozzál.</p>
<p>A gyermek áhitattal emelé szemeit az égre s piczi kezeivel az
égő fáklyát maga elé tartva, elkezdé az ájtatos zsolozsmát
énekelni:</p>
<div class="poem">
<div class="stanza"><span class="i0">«Szeretem és áldom az úr
Istent,<br /></span> <span class="i0">Mert meghallgatá az én
kérésemet.<br /></span> <span class="i0">Könyörgésemre hajtá kegyes
szivét,<br /></span> <span class="i0">Melyért imádom őt mind
örökké»…<br /></span></div>
</div>
<p>… Sokaknak úgy tetszett, mintha az alatt míg a gyermek reszketeg
hangja a méla dallamokat elzengé, a távolból, tán a tömeg között,
vagy valami rejtekben egy férfi hang kisérné azt halkan, odább
nyujtva a versek véghangjait, mint a templomban szokták.</p>
<p>Ki lehet az?</p>
<p>Senki sem tudta megmondani, honnan jön az ének?</p>
<p>Zudárné testén valami hideg borzongás futott végig. Ez a hóhér
hangja volt!</p>
<p>Eh, őrült képzelet. A tűz közepéből csak nem jönnek sértetlenül
elő az emberek, mint Nabukodnázár zsidó férfiai. <span class=
"pagenum"><a name="Page_193" id="Page_193">-193-</a></span></p>
<p>Megkeményíté szivét.</p>
<p>Odalépett az ajtóhoz, s öklével megdöngeté azt.</p>
<p>– Csak három pillanat van gondolkodásra, vén ellenség, ifjú
ellenség. Nyiss ajtót és jöjj elő!</p>
<p>A népség csendesen várta, hogy mi fog történni?</p>
<p>Miért nem lőnek azok onnan a biztos erős helyről?</p>
<p>Micsoda hatalma van ennek a némbernek fölöttük? igazán tud-e ez
rontani a bezárt ajtókon keresztül, ránézéssel, ráolvasással?</p>
<p>«Egy, kettő, három!»</p>
<p>Még semmi nesz.</p>
<p>Ekkor a némber dölyfös tekintettel fordult a néphez s átható
szóval kiáltá hozzájok:</p>
<p>– Ha ők nem szólnak, majd szólok én! Atyámfiai, földieim. Ezek
az urak itt a mi vesztünkre esküdtek. Ők ki akarják irtani a mi
fajunkat, hát mi miért irgalmaznánk nekik? Most nem mi vagyunk az ő
hatalmukban, hanem ők vannak a mienkben! Az ő tulajdon bűnök az én
kezeimbe adta őket. Tudjátok meg, és tudja meg az egész világ, hogy
a büszke nagy úr itten, az a Széphalmi úr egykor kiveté első
szülött gyermekét. Ki a mezőre, ki a fenevadaknak, kiveté, mert
félt a gyalázattól, hahaha! Tette ezt szegény ember valaha? A
szegény ember megtalálta a gyermeket, a szegény ember nem ölte azt
el, a hogy rá volt bizva, a szegény ember fölnevelte azt saját
gyermeke gyanánt. És ime most a hatalmas urak mérget hintenek a
szegény ember ivókútjába, hogy veszszen el tőle minden ivadékával
együtt.</p>
<p>A népség növekedő áhítattal hallgatá e vészes szavakat.</p>
<p>Zudárné figyelmét nem kerülé ki, hogy a kastély vasajtajába
belülről kulcsot dugtak s azt halkan elfordíták abban.</p>
<p>Most még hangosabban beszélt.</p>
<p>– Itt térdepel előttetek a hófehér-asszony leánya. Ki szülte
ezt, ki adta neki? Nagyságos úri kisasszony, a ki nem más, mint
Hétfalusy Benjámin leánya, a kit az Isten <span class=
"pagenum"><a name="Page_194" id="Page_194">-194-</a></span> haragja
ütött meg, testvérgyilkos gyermekével együtt. Én neveltem és
ápoltam a gyermeket, s mi volt a köszönet érte? Az, hogy most meg
akarnak ölni mindnyájunkat e nagy urak, megmérgezik ételünket,
italunkat; hogy eltemessék gyalázatos titkaikat. Ime én kibeszélem
azokat; tudja meg minden ember. Ez a leány Hétfalusi unokája. Ez a
leány a mi hatalmunkban van, ha valakinek közőlünk egy hajszálát
meggörbítik a nagyságos urak, én e gyermek szivébe kést ütök!</p>
<p>A gyülevész kába zugása hangzott fel ez ádáz szavakra, mik
gonosz részegség mámorát terjesztették el a szivekben.</p>
<p>Zudárné figyelmesen hallgatá, mint fordul másodszor is a kulcs a
zárban.</p>
<p>El volt készülve arra, a mi következni fog.</p>
<p>A gyermek háta mögé lépett, annak szép hosszú szőke haját
balkezére csavargatva, s jobbjába görcsösen szorítva a kés
markolatát.</p>
<p>Jöhet, a ki akar.</p>
<p>«Istenem! én Istenem!» kiáltá esengő hangon Elizke.</p>
<p>E pillanatban feltárult a vasajtó, s két szárnya két felé
csapódott.</p>
<p>A feltárult ajtóban egy rém állt. Rémnek kell őt neveznem, mert
nem hasonlított semmihez, a mi emberi.</p>
<p>Halvány arcz, minő a sírban fekvőké, fehér zilált haj homlokán,
szemei előtt, vértől alá futott szemek. Fehér éji öltönyére hosszú
köpeny volt borítva, mely mint denevér-szárny repkedett körüle.</p>
<p>Az öreg Hétfalusy volt az.</p>
<p>Mind két kezében egy töltött pisztolyt fogott; azokat maga elé
tartá, s a mint az ajtót felrugta maga előtt, rekedt hangon mondá
ostromlóihoz:</p>
<p>– Kijöttem; de ha valamelyitek ráteszi kezét a leányra, előbb
azt lövöm agyon, azután a leányt.</p>
<p>Kár volt megijedni fenyegetésétől; hiszen kezei úgy reszkettek
és szemei alig látták már, a mi előttük van.</p>
<p>Senki sem jött utána. Ő egyedül lépett ki az ajtón. <span class=
"pagenum"><a name="Page_195" id="Page_195">-195-</a></span></p>
<p>A bőrharang mégis megijedt, hogy fenyegetéseit teljesíteni
fogja, odaveté magát az ősz ember lábához és átkarolva annak
térdeit, könyörgött hozzá:</p>
<p>– Oh uram, én kedves uram, ne lőjjön, az Isten szerelmeért.
Tegye le a pisztolyokat, bizony senki sem fogja bántani.</p>
<p>– Esküdjetek meg, hogy nem bántjátok azt a gyermeket, hörgé
Hétfalusy.</p>
<p>– Tegye le a fegyvereket! hangzott a lázadók tömegéből.</p>
<p>– Akkor leteszem. Esküdjetek meg, hogy nem fogjátok bántani
semmivel.</p>
<p>– Jól van, megesküszünk, kiáltának néhányan odahátul.</p>
<p>– Ez a némber esküdjék meg arra. Ez maga, szólt Hétfalusy
reszkető kezével Zudárnéra mutatva. Nem iszonyodott senkitől
annyira, mint ő tőle.</p>
<p>A némber mosolyogva forgatá a kést kezei között. Ravaszul lesüté
szemeit s féloldalt tekintve az öregre, válaszolt:</p>
<p>– Mire esküdjem hát?</p>
<p>– Az Isten nevére; az élő Istenére!</p>
<p>– Azt tudom. Nem az ördög nevére. De hogy mi felől? mit
fogadjak, mit ne fogadjak?</p>
<p>– Hogy e gyermeket, legyen az bár kié, akár az, a kinek állítod,
akár nem, sem te magad, sem czinkosaid közől senki bántani nem
fogja.</p>
<p>– Egyebet ne fogadjak? kérdé a nő halkan.</p>
<p>– Semmit.</p>
<p>– Például, hogy a te ősz hajszálaidból egy se görbüljön meg?</p>
<p>– Viseljen rájok gondot a mindenható. Magamra semmi gondom.</p>
<p>– Arra tehát megesküszöm, szólt a némber; s izmos jobbját
feltartva a fekete égre, elmondá: «Isten engem úgy segéljen».</p>
<p>Hogy a gyermeknek semmi baja sem történik. <span class=
"pagenum"><a name="Page_196" id="Page_196">-196-</a></span></p>
<p>Hétfalusy azzal nyugodtan adta át a pisztolyokat a bőrharangnak,
ki szépen kezet csókolt neki érte, s első dolga volt, hogy mind a
két fegyvert kilőjje a levegőbe, nehogy valami kárt tehessen még
velök valaki.</p>
<p>Abban a pillanatban szitkozódva rohant a lázadó csoport a
védtelen földesúrra, kinek megragadták ősz fehér fürteit, erőtlen
tagjait, s leránták a földre.</p>
<p>– Üssétek, törjétek össze a méregkeverőt! hangzott mindenünnen s
a vérszemet kapott gyávák, előkerülve menedékeikből, bottal,
cséphadaróval rohantak oda, hol a védtelen főúr feküdt.</p>
<p>A jámbor bőrharang nem szólt, nem csillapított senkit; hanem
odaveté magát legázolt urára, s átölelve annak roskatag termetét,
saját testével fedezé őt be a dühöngők legelső csapásai ellen.</p>
<p>Hiába ütötték, hiába rugdalták, az ő önfeláldozó háta elviselt
mindent, s türelmesen felfogta az urának szánt verést.</p>
<p>Hiszen jó ember volt ő szegény, csak oly bárgyu ne lett
volna.</p>
<p>– Félre innen, kiáltozott Zudárné egyfelől, másfelől Bodza
Tamás. Nem szabad őt megölni. Szükségünk van rá, hogy éljen. Ne
bántsa senki, addig, a míg el nem lesz itélve.</p>
<p>A két főnöknek sikerült lassankint elterelni a dühöngő
csapatokat a főúr letiport testétől.</p>
<p>Felemelték őt a földről, megköték kezeit s azután sovány,
elszáradt karjainál fogva kifeszíték őt a palota rácskapujához. A
durva kötél alatt a vér serkedezett a főúr tagjaiból; Hétfalusy
Benjámin egy nyögéssel sem árulá el, hogy az neki fájdalmat
okoz.</p>
<p class="center">* * *</p>
<p>Hát te férfi ott a tűznek vermében, énekeled-e még zsoltáraidat
odalenn, pengeted-e még ujjaiddal a pallos élét, mint valami
szomorú hangszer húrját, mely csak egy hangot tud adni, – és az
olyan szomorú dal? <span class="pagenum"><a name="Page_197" id=
"Page_197">-197-</a></span></p>
<p>A beomlott ház tüze az alatta levő pinczét is átfütötte már, a
beszorult fogolynak menekülésről kell gondolkoznia.</p>
<p>Az eddigi lángpattogás helyett már csak a parázs egyhangú
zsizsergése hangzott füleibe; azt elhallgatta sokáig, a midőn
egyszerre valami új hang voná magára figyelmét.</p>
<p>Nem messze búvhelyétől, elkezdett valami úgy szólni, mint a
szélkelep, elébb sebesen pörögve, azután mindig lassubbá váló
ütenyekben egyenkint pattantva.</p>
<p>A kik egy érczkemencze ajtajára figyelmeztek, tudhatják, hogy ez
a hang honnan ered? Mikor az érczet szétfeszített tűz lelohad,
egyszerre összeereszkednek az ércz kiterjesztett rostjai s az
pattog úgy, mintha érczhúrokat szaggatnának.</p>
<p>A pincze vasajtója hangosan figyelmezteté gazdáját, hogy ott
künn parázszsá vált a tűz, mely a ház körül halmozott
rőzse-kötegekből támadt; itt az idő a szabadulásra.</p>
<p>Zudár Péter még egy kupa sert bocsátott, oda vitte az ajtóhoz, s
végig önté azt rajta.</p>
<p>Hah, mily hangosan sustorgott, sziszergett az izzó ércz a hideg
nedvtől, mintha kaczagna örömében, hogy ők ketten gazdájával milyen
furfangos tervet gondoltak ki magukban.</p>
<p>A vasajtó még forróbb volt, mint hogy kézzel hozzá lehetett
volna nyulni, azonban a sarkainál besütő vérvilág sejteni engedé,
hogy a kőbe vésett sarkfordulókból kiolvadt az odafoglaló ón s most
csak egy hirtelen taszítás kell az ajtónak, hogy az keresztülbukjék
a küszöbön.</p>
<p>Zudár Péter hallgatózott az ajtón keresztül. Semmi emberi nesz.
Senkinek sincs oka a szomorú hely közelében lenni.</p>
<p>A nyugtalanság sietésre unszolta.</p>
<p>Egy hosszu feszítő ruddal elkezdé az ajtót závárából
kifeszegetni. Elébb mint várta, kilódult az sarkaiból s egyenesen
keresztülcsapódott a még előtte füstölgő zsarátnokon, <span class=
"pagenum"><a name="Page_198" id="Page_198">-198-</a></span> mint
valami biztos híd egyik parttól a másikig a tűzpatakon
keresztül.</p>
<p>Zudár Péter egy szökéssel kiugrott az ajtón s azzal, mint
eszeveszett, futott el az égő háztól.</p>
<p>Sötét volt, nem látta senki; útjában nagy bogácskórók vetődtek
eléje, tüskés fejü növényszörnyek; Zudár Péter úgy vagdalta le őket
pallosával, mintha megannyi elitélt gonosztevő volna az mind. Akár
egy bohókás gyermek, a ki fakardjával háborut visel paréj-bozótok
ellen. Ha valaki látta volna, azt mondhatná rá, hogy őrült.</p>
<p>Csak akkor kezde magához térni, midőn egyszerre kutyaugatást
hallott. A falu szélén volt, a legszélső házak körül.</p>
<p>Most kezde eszmélete lassankint visszatérni: a hűs éjjeli szél
átjárta kábult agyát. Kezdett visszaemlékezni rá, mik történtek
vele az elmult órák alatt. A lázadás, a gyermek elrablása, a fejére
gyújtott ház, a pinczében eltöltött szorongás eleven képekben
támadt újra elé.</p>
<p>Hová lehetett a gyermek? mit akarhattak vele? megölték-e? ezek
voltak legelső gondolatjai. Azután meg az, hogy merre keresse és
mint szabadítsa meg? A legutolsó az volt, hogy mint álljon érte
boszút?</p>
<p>Még azt nem gyanította, hogy ki ellen lázadt fel amaz őrjöngő
csoport? azt hitte, hogy az egész rémtörténet egyedül a gyermek
körül forog. Hiszen arról mindig meg volt győződve, hogy azt
halálra keresik, el akarják ölni, s annál jobban rettegett tőle,
mert nem tudta, miért? de azt tudta, hogy tulajdon nejétől kell
féltenie legjobban.</p>
<p>Érezte, hogy itt most nincs idő panaszra menni a biróhoz, a
törvényszékhez s elvárni a súlyos itéletet, hanem itt tenni kell
rögtön, keresni és itélni és végrehajtani a bakónak magának: hisz
azért van kezében az a pallos.</p>
<p>A mint ott állt egy kerítésnek dülve, magában tusakodva, úgy
tetszék neki, mintha a falu belsejéből hallaná azt az éneket, a mit
annyiszor elénekelt kedves védenczével éjjeli álom előtt:
<span class="pagenum"><a name="Page_199" id=
"Page_199">-199-</a></span></p>
<p>«Szeretem és áldom az úr Istent!»</p>
<p>Hallgatózott. Ez nem volt csalódás. Valóban a zsoltár szavai
voltak, és valóban a gyermek szava volt az.</p>
<p>Először azt gondolá magában, hogy a kedves gyermek valahonnan a
túlvilágról, a menyországból szól már hozzá, s ő is felemelé
szózatát és visszaénekelt, mély rezgő hangjával visszhangot adva a
csengő gyermek-hangra.</p>
<p>Később azután az ötlött agyába, hogy tán a gyermek el van
valahol zárva s ez ének által akarja tudatni hollétét.</p>
<p>Egyszerre felrivallt az undok lárma a kastély udvarán. Száz meg
száz bőszült férfi ordítása, kiknek szavából kihangzik a
vérszomj.</p>
<p>Hétfalusy akkor adta át fegyvereit megtámadóinak</p>
<p>Zudár Péter most már nem gondolkozott többé. Hirtelen felgyürte
inge ujjait, haját félre simítá szeméből, s futott a kastély
felé.</p>
<p>Egy hosszu utcza választá el őt az uri laktól; nem akart azon
végig kerülni, hanem a merre a kastély hegyes ormait látta,
sövényeken, palánkokon keresztül törte magát egyenesen arra felé,
nem törődve az utána rohanó házőrző ebekkel, mik ez órában utálatos
kardalt dudoltak szerte az ilyen énekhez méltó éjszakának.</p>
<p class="center">* * *</p>
<p>A felbőszült tömeg, melyet az ellenállás megriasztott, az
engedékenység pedig még nagyobb dühre ingerelt, Hétfalusy
lefegyverzése után a martalékul esett főúron kedve szerint töltheté
undok dühét.</p>
<p>Meddő fáradság volt az!</p>
<p>Mi gyönyört ad egy kiszáradt fát kínozni, mely a bántalomra fel
nem jajdul? ostorozni a hallgató halottat?</p>
<p>A főúr egy jajkiáltással meg nem alázta magát.</p>
<p>Azt kivánták tőle, hogy vallja meg, miszerint a nemesség
összeesküdött a parasztok kiirtására; erre hidegen válaszolt: «nem
igaz!»</p>
<p>Minden tagadó szavát embertelen kínzás követte. Hideg,
<span class="pagenum"><a name="Page_200" id=
"Page_200">-200-</a></span> érzéketlen csontot kínzának, mely újra
azt felelte: «nem igaz».</p>
<p>A kastélyba berontó bőszült csorda, miután minden zúzhatót
összetört, az ifju Széphalmit és az orvost kezdte el keresni.</p>
<p>Azok jól el lehettek rejtve, senki sem akadt rájok. Mindent
felforgattak a szobákban, még sem tudták őket feltalálni.</p>
<p>A vénnek bizonyosan tudni kell, hová rejtőztek amazok?</p>
<p>Hétfalusy nem árulta el vejét és orvosát.</p>
<p>Hóhérai között különösen kitüntette magát borzas Hanák kegyetlen
ötletei által; a főúr csendesen beszélt hozzá is:</p>
<p>– Emlékezel-e rá Hanák? mikor tavaly betegen feküdtél, én
tápláltam egész családodat. Mikor legnagyobb fiadat katonának
vitték, én váltottam ki. Mikor vetésedet elverte a jég, én adtam a
gabonát, a min kiteleltél egész családoddal.</p>
<p>Borzas Hanák daczosan törülte meg e csendes szemrehányásra véres
száját s utálatos büszkeséggel felelt:</p>
<p>– Semmi Hanák! Nem vagyok én mostan Hanák; mert én mostan kurucz
vagyok.</p>
<p>A szegény bőrharang nem tudott segíteni urán, csak könyörögni
tudott, hogy kínozzák inkább őt, ha tetszik; úgyis ő az oka
mindennek, mert ő beszélt a méregről. Bár inkább meghalt volna
tőle.</p>
<p>Zudárné mindezt gyönyörködve nézte.</p>
<p>Ott állt összefont karokkal kínzott ellensége mellett; a meleg
vér gyakran arczára fecscsent arról.</p>
<p>– Nem akar neki fájni semmi, dörmögé magában. A paraszt ordít,
ha bántják, ez meg hallgat, mintha több lelke volna, mint annak.
Itt e helyen veretted meg az én apámat. Emlékezel-e Dudokyra? Itt
feküdt, a hol te most; te úgy álltál mellette, a hogy én most te
melletted, és gyönyörködtél benne. De az én apám sírt, üvöltött a
kinzás alatt, te pedig hallgatsz. Nem nézhettem a hogy bántják,
<span class="pagenum"><a name="Page_201" id=
"Page_201">-201-</a></span> elbujtam a szobába, de oda is
behallatszott ordítása; meghallottam két falon keresztül, és azóta
húsz esztendő elmult; húsz esztendőn keresztül is hallom. Akarom,
hogy sírj te is és ne mutass ilyen hideg képet; ne csúfold
hóhéraidat. Sírj, könyörögj nekik. Lássak könyet szemeidben, mert
addig nem vagyok boldog.</p>
<p>Hétfalusy tompa megvetéssel nézett a furiára és összeszorítá
ajkait.</p>
<p>Azután mondott neki egy szót; egy lealázó, megbecstelenítő
nevet, a minél gonoszabbat nőnek mondani nem lehet.</p>
<p>A némber dühösen sikoltva ugrott oda hozzá s dühe első
gondolatában szivébe akarta ütni a kést.</p>
<p>De még sem úgy.</p>
<p>Arcza elfehérült a dühtől, egész termete reszketett.</p>
<p>– Az is te miattad lettem! hörgé elfulasztó dühhel. De nem fogsz
gúnyolni érte. Nézd, itt van unokád kezemben.</p>
<p>– Megesküdtél, hogy nem bántod.</p>
<p>– Megesküdtem, hogy meg nem ölöm; de azzá teszem, a mi én
voltam; és azt is esküszöm az égre, földre és a pokol minden
kinszenvedéseire.</p>
<p>– Asszony! lihegé Hétfalusy és arczát elhagyta a kemény
szilárdság.</p>
<p>– Úgy-e! kiálta a némber elcsukló vad sikoltással. A Hétfalusy
család utolsó ivadéka oda fog illeni az utálat házaiba. Nézd milyen
szép! arcza, termete, szemei: ártatlan még mint az angyal. Ah,
úgy-e sírsz már! de vért kell sírnod, ősz átkozott, mert a mit
mondtam, azt megteszem.</p>
<p>– Asszony! ha Istent hiszesz, hörgé az ősz ember, kinlódva békói
között.</p>
<p>– Nem hiszek! kiálta az vissza, daczos sikoltással.</p>
<p>Abban a perczben úgy szökött fel a feje a magasba, hogy termete
állva maradt, három hosszu vérsugárt lövellve fel üres vállai
közől. A két kéz még kapkodott a <span class="pagenum"><a name=
"Page_202" id="Page_202">-202-</a></span> levegőben, mintha vissza
akarná vonni a szörnyü mondást s védni magát rettentő itélete
ellen, azután lebukott előre visszafordult feje mellé, mely
arczczal az ég felé esett le, nyilt szája még beszélni akart, a
nyelv még mozgott, tán irgalmat, bocsánatot akart kérni az égtől:
de már késő volt; hangja nem volt a szájnak többé, a merev
szemekről kétszer háromszor is felnyiltak a szempillák, míg végre
fájdalmasan lecsukódtak a halál álmára.</p>
<p>Az elitélt bűnös felett ott állt a bűnök büntetésének alakja – a
bakó.</p>
<h2>XVII. AZ ÚR SZÓLOTT.</h2>
<p>A dühöngő némber istenkáromló szavai alatt senki sem vevé észre,
hogy Zudár Péter a kastély udvarára érkezett. A sötétben, az
átalános zavarban feltünés nélkül férkőzhetett asszonyáig.</p>
<p>Végig hallgatá annak őrjöngő beszédét, az irtózatos fenyegetést.
Látta a keményszivű főurat kíntól vonaglani nehéz lánczai közt,
látta szelíd gyermekét összeroskadni a pokoli némber érintése
alatt, s azután – végezte, a mire el volt hivatva.</p>
<p>Az emberek, kik a borzasztó pillanatban, mint az égből jövő
villámot, látták fényes pallosát lecsapni, látták a némbert
szörnyen megcsonkított testtel összeroskadni körükben s vérét
széthullani a körül állókon, és azután a bakó félelmetes alakját
ott mindnyájukhoz közel, kit megölve, eltemetve hittek, régen porrá
égve szemeik láttára: egy ideig megkövülve álltak ott körüle, mint
a kiket elhagyott a lélek.</p>
<p>E rövid ideje a kábult megdöbbenésnek elég volt Zudár Péternek
arra, hogy az elalélt leánykát félkezével felragadja karjára, s
másik kezével megforgatva véres pallosát, utat nyisson magának a
kapuig. <span class="pagenum"><a name="Page_203" id=
"Page_203">-203-</a></span></p>
<p>A lázadók akkor tértek magukhoz, midőn őt menekülni látták.</p>
<p>– Utána! kiálta Hanák, kaszáját ragadva.</p>
<p>– Utána! ordítá a bőrharang, felkapva a fáklyát s előre szaladva
úgy tele szórta sziporkával az üldözők szemeit, hogy azok semmit
sem láttak köszönetlen buzgósága miatt. A hol végre egy szűk
patakhidon kellett átfutniok, ott hirtelen elbukott, egy pár utána
siető keresztülesett rajta, a fáklya behullott a vízbe; Zudárnak
ezalatt ideje maradt magát a leánykával együtt a patak partja alá
elrejteni. Senki sem vette őt észre, csupán csak maga a bőrharang,
az pedig a mint lábra állhatott, elkezde torka szakadtából
ordítani:</p>
<p>– Előre! Amott szalad! Fogjátok el! Tartsátok fel!</p>
<p>És futott nagy igyekezettel, mintha valami nagy díjakat akarna
elnyerni, a mik az üldözött fejére vannak feltéve; ki ezalatt
nyugodtan hallgatá, mint futnak el feje fölött, a dobogó hidon
keresztül százan, halált kiabálva fejére s azután hosszu idő mulva
hogy térnek ismét vissza, szitkozódva s panaszolják egymásnak, hogy
nem birták őt utolérni, de majd előkerítik.</p>
<p>Gondolta magában: lesz még idő, a mikor meg fogtok engem
találni, a midőn nem kerestek.</p>
<p>Az üldöző csapat növekedő dühhel tódult vissza a kastélyba. A
bőrharang szidta őket, hogy miért nem siettek akkor oda, mikor már
ő nyomában volt. Ő már kezében tartotta a kabátja szárnyát, de
kénytelen volt elereszteni, mert nem segítettek neki s az elfutott
a kukoriczaföldek közé.</p>
<p>Az ég is szürkülni kezdett már; hajnalodott, de harangozni
elfelejtettek reggelre; a harangozónak más dolga volt most.</p>
<p>Bodza Tamás parancsára félrehordták a halottakat az udvarról;
Ivánt és Zudárnét, meg a szegény Mekipirost. Odaveték őket egy
meszes verembe a ház hátuljában, hogy ne lássák hulláikat
mások.</p>
<p>A főizgató titkos elégtételt érzett magában, midőn vágytársai
<span class="pagenum"><a name="Page_204" id=
"Page_204">-204-</a></span> így elvesztek mellőle. Ő maradt egyedül
a téren s azt hitte magában, hogy a sors tenyerén hordja őt, és a
midőn kezébe adta az egész mozgalmat, kimondá, hogy csak az ész az
igazi hatalom, mely uralkodásra van hivatva, és az ész – ő!</p>
<p>A tömegre hatni kellett. Valami nagy, emlékből kitörölhetetlen
jelenet által, mely az ünnepélyes magasság szinét adja az eddigi
aljas tombolásnak.</p>
<p>Bodza Tamás felállt a kastély lépcsőjére, onnan elmondá a
csoportnak, hogy az igazság bajnokai győztek. És most itéletet
fognak tartani, régi görög szokás szerint a méregkeverők fölött. A
nép cserepet vegyen kezébe, két veder áll a tornácz előtt, egyikben
az élet, másikban a halál. Ki hova jónak látja, vesse
szavazócserepét. A classicus idők ostracismusa ez.</p>
<p>– Ti lesztek az archonok, a kik itélni fognak, hogy lássa a
világ, miszerint mi rend és törvény szerint gyakoroljuk a hatalmat,
melyet fegyvereink szereztek. Üljetek körül és vezessétek elénk a
vádlottat.</p>
<p>A csajhos népnek tetszett ez a mulatság.</p>
<p>Eddig csak olyan formában jutott ki számára az alkalom, meglátni
a tekintetes törvényszéket, mikor valami vétségeért felvitték a
vármegyére megvasalva, s két hajdu barátságos kisérete mellett
odaállíták a zöld asztal végére, mely mellett fényes kardos urak
ültek és olvasták rá a törvényt a nagy kutyabőrös könyvekből; most
pedig íme egy főúr áll a törvényszék előtt és a birák mind
csimbókos haju földiek, ott körül gubáikra letelepedve; a kik nem
is irnak, nem is olvasnak, hanem itéletet mondanak, a hogy szivök
szerint tetszik. Mind helybenhagyták Bodza Tamás indítványát, ki
maga nagy tekintélylyel felült a tornácz-lépcső legmagasabb fokára
s inte alattvalóinak, hogy hozzák eléje a főurat.</p>
<p>Nem nagy fáradságba került az, meg sem kellett őt kötözni; a
mint eloldák a vasrácstól, összeroskadt, s úgy maradt, a hogy
leesett. <span class="pagenum"><a name="Page_205" id=
"Page_205">-205-</a></span></p>
<p>Akkor feltették őt egy gyalog targonczára, s úgy vitték az
aræopag elé.</p>
<p>Egy jámbor paraszt megszánta, hogy oly pőrén feküdt ott a hűs
reggeli szélben s ráterítette gubáját. Hanem azért ez is halálára
fog szavazni.</p>
<p>Borzas Hanák azután oda állított a háta mögé egy vályogvető
czigányt, hogy tartsa őt egyenesen, s ha vallani nem akar,
integesse a korbácscsal.</p>
<p>Bodza Tamás előhozatta a kastélyban meglelt katulyát a
vismuth-porokkal, s azt ovatosan felnyittatva, oda helyezte a főúr
elé.</p>
<p>– Te nagy bűnös, felelj az én kérdésemre igazán. Miért küldték
te hozzád a vármegyétől ezt a sok mérget?</p>
<p>Az ősz nemes hallgatott.</p>
<p>A czigány dühödten vágott galambfehér fejére a nehéz
korbácscsal.</p>
<p>Ez ütés hangjára egyszerre elkiáltá magát egy haragos hang a
mester háta mögött.</p>
<p>– Megálljatok! megálljatok ti ökrök, ti marhák, ti
szarvasállatok!</p>
<p>Bodza ijedten ugrott fel helyéből, a bámuló néptömeg csodálkozva
látta a kastély folyosójáról előrohanni doktor Sarkantyúst.</p>
<p>A derék férfiu jól el volt rejtve az ifju Széphalmival egy
kandalló vak fülkéjében, s ott hallgatta az egész rémjelenetet, de
mikor odajutott a dolog, hogy gyógyszerei miatt vádolnak valakit
mérgezéssel, nem türhette tovább a hallgatózást, kirugta a
szőnyegajtót s kirohant a lázadók közé.</p>
<p>Az ifju Széphalmi rémületében elájult, midőn rejtekét felfedezve
látta, azt úgy vonszolták ki lábánál fogva.</p>
<p>A tömeget újra vérittas mámorba hozta e váratlan öröm, hogy a
két elrejtett üldözött is kézre került. Széphalmit addig ütötték,
míg eszméletére tért, az orvost pedig odakötötték háttal
Hétfalusyhoz.</p>
<p>Doktor Sarkantyús az egész tusa alatt nem szünt meg <span class=
"pagenum"><a name="Page_206" id="Page_206">-206-</a></span> a
lázadókat szidni, kik ostobául gyanusítják az orvosi tudományt, s
iparkodott Bodza Tamást felvilágosítani, hogy mennyire tévedésben
van e katulya tartalma felől.</p>
<p>Csak Széphalmi viselte magát méltatlanul, sírt, könyörgött,
térdre esett, igérte, hogy mindent ki fog vallani, csak ne bántsák,
ne öljék meg. Ő nem bűnös, szidta az orvost, a miért ez átkozott
szerekkel ilyen veszélyt hozott a házra, s a miért rejtekhelyét
őrült módra elárulta.</p>
<p>– Széphalmi úr, viszonza doktor Sarkantyús, én önt igen silány
embernek tartottam teljes életemben, és ebben a hitemben
megmaradok. Ha ön nyugton meg tudott maradni rejtekhelyében, midőn
ide künn önnek egyetlen, soha sem látott leányáról beszéltek; tudta
akkor lélekzetét elfojtani, tudott reszketni, tudta füleit bedugni,
én meg tudok szembe szállani a halállal, mikor egy égre kiáltó
hazugságot kell megczáfolnom. Tudtam én azt önről, hogy ön gyáva,
még akkor, midőn egy piócza-csipéstől elájult, s egy
szemölcs-kivágásnál nem szégyenlett sírva fakadni. Ön gyáva, silány
ember, én pedig nem vagyok az; én saját lábam csontját kétszer
törtem el önkényt, mert rosszul forrt egybe, s kész vagyok még a
nyakamat is kitöretni, hogy az igazságot bebizonyítsam. Ez az én
mondásom. Ki van hát itt, kivel beszélni lehet?</p>
<p>Az orvos, még megkötözve is, hatni látszott a tömegre. Bodza
Tamás sietett szavába vágni:</p>
<p>– Azt állítja ön, hogy a nemesek nem mérgezik meg a
parasztokat?</p>
<p>– Az is bolond, a ki ilyent kérdezni tud.</p>
<p>– Tehát mi az, a mitől az emberek országszerte halnak?</p>
<p>– Halnak az ő bűneik miatt. Halnak egy rettenetes ragálytól,
mely benne van a levegőben, az ételben, italban, a mit Isten adott,
a nappali forróságban, az éjszakai hidegben, és megöli az urat úgy,
mint a szegényt személyválogatás nélkül; mely meg fog benneteket is
látogatni, ha ma nem, holnap, és kiveszi a dézmát házaitokból, és
megtalál benneteket az erdőn, a mezőn, a lakadalmas <span class=
"pagenum"><a name="Page_207" id="Page_207">-207-</a></span> házban,
ha mindjárt minden nemes embert megöltök is e helységben; azért
okosabban cselekesztek, ha eloldjátok a kezeimet és ki hagyjátok
osztani magatok között ezt az áldott ellenszert, a mivel Isten
segítsége mellett kikerülhetitek a bajt.</p>
<p>Bodza Tamás megütközve tapasztalá, hogy a lázadók egy része
hajlani kezd a szóra; hirtelen római szobor állásba helyezé magát,
s erős hangon kiálta:</p>
<p>– Doktor! Én azt mondom, hogy ön hazudik. Senki ne nyuljon a
fehér porokhoz, mert ezekben a halál lakik! Ha azt állitja ön, hogy
ez a por nem méreg, – vegye be.</p>
<p>Ez ötlet visszhangra talált.</p>
<p>– Úgy van, úgy van, nyelje le, a mit hozott, ha nem méreg.</p>
<p>Az orvos nem szerette ezt a gonosz ajánlatot, de ezt nem volt
szabad észrevétetnie.</p>
<p>– A halál onnan felülről jő; szólt a mesterhez nyugodtan. Az
orvosság nem enni való dolog, hogy azt egészséges ember
felkanalazza. Egyébiránt, hogy meggyőzzelek benneteket állításom
igazsága felől, szívesen beveszek a vismuth-porokból.</p>
<p>Bodza Tamás maga ment oda hozzá, egy papirral beletöltött a
megkötözött férfi szájába.</p>
<p>A körülállók oda tolongtak körüle és kiváncsian lesték, hogyan
fog meghalni tőle?</p>
<p>– Nézzétek, kogy zöldül arcza, szólt a mester gonosz
phantasiával ingerelve a nép képzelődését. Mint merednek ki szemei!
hogyan sápad.</p>
<p>– Az én szemeim nem merednek, mester: hanem a tieid, szólt
nyugodtan az orvos. A te arczod sápadt, reszket. Mondom, hogy a
halál onnan felülről jő és nem az én poraimból.</p>
<p>Bodza Tamás tántorogva kapaszkodék a mellette álló Hanák
karjába. Már korán reggel óta érzett valami kábító zsibbadást
tagjaiban; néha facsaró görcs ragadta meg belső részeit, s olyankor
mindig valami mondhatlan rémület <span class="pagenum"><a name=
"Page_208" id="Page_208">-208-</a></span> támadt lelkében: de az
még is elmúlt mindig s nem akart panaszkodni róla.</p>
<p>Most újra meglepte az a névvel nem nevezhető ijedtség, melynek
hatása alatt a legbátrabb férfi halálsápadt alakká lesz, mint a ki
azon ellenségét érzi közel, a ki ellen nincs védelme.</p>
<p>Az orvos leghamarább észrevette kínzója arczán a facies
Hypocratica borzasztó tüneményét s midőn azt mondá neki: «ime a te
arczod halálszinű», akkor beletaszítá őt a megásott sírba, oly
menthetlenül, mintha késsel szúrt volna szivébe.</p>
<p>A lázadók borzadva tekintének a mesterre, ki néhány perczig
ámolyogva állt előttök szörnyen elváltozott arczczal, merev szemei
körül ónszinű karikák, arczai beesve, ajkai elsárgulva, egész
tekintetében a hült rémület torzképe! azután egyszerre felordítva
bukott le a lépcsőről, s azon perczben tagjai összezsugorodtak, úgy
hengeredett az orvos lábaihoz, kíntól iszonyúan ordítva:</p>
<p>– Irgalom Istene, irgalmazz!… Doktor, segíts rajtam, mert
meghalok!</p>
<h2>XVIII. AZ ELŐRE MEGÁSOTT SÍROK.</h2>
<p>Hétfalusy Imre sietve érkezett meg a tábornok parancsával a
zárvonalnál parancsnokló tiszthez. Az huszonnégy fegyverest adott
rögtön a tábornok segédének vezénylete alá, nem tudhatva, hogy a
többire nem lesz-e másfelé szükség.</p>
<p>Imre nem is mulasztott több időt azzal, hogy másik parancsnokhoz
is menjen, hanem elindult a huszonnégy vitézzel egyenesen
Hétfalunak.</p>
<p>Csak hárman voltak lovon, a tábornok segéde, Kamienszka és ő, a
többi gyalog volt. A legnagyobb erőfeszítés mellett is betelhetett
négy óra, míg Hétfaluba bevergődhettek. <span class=
"pagenum"><a name="Page_209" id="Page_209">-209-</a></span></p>
<p>E hosszú út alatt mindent elmondott Mária Imrének, a mit
családja felől tudott. Semmi sem háborítá beszélgetésüket, az út
igen üres volt és nesztelen.</p>
<p>A mint az első csárdához értek, az is csendes volt már, ajtók,
ablakok kitépve helyeikből, széttört hordók, üvegek, palaczkok
cserepei az úton elszórva, közbe egyes vérfoltok, mikbe valaki
begázolt s messzire meglátszottak léptein a vérnyomok…</p>
<p>A kis csapat hallgatva vonult tovább.</p>
<p>Pár óra múlva az útféli erdők között három alakot vettek észre a
cserje közt bujkálva, a kik meglátva a katonákat, megálltak s egy
közülök nagy sebesen iramodott feléjök, mire odaért, úgy elfáradt a
futásban, hogy szóhoz sem birt jönni, csaknem elbukott, ha Imre
kantárjába nem fogózik.</p>
<p>Imre megismerte benne a jámbor bőrharangot.</p>
<p>– Mi történt, öreg? kérdé tőle aggodalmasan.</p>
<p>– Jaj, ifju uram, rettenetes dolog történt. Nem lehet azt szóval
elmondani. Csak hogy azt az ártatlant megszabadíthatjuk bajjal.</p>
<p>– Miféle ártatlant?</p>
<p>– Hát ezt a gyermeket, a nagy úr unokáját, a kit Zudár titokban
fölnevelt, a hóhérné elárulta. De az is meglakolt már. Most ezt
halálra üldözik. Én rejtettem el őket a híd alatt s paraszt-gunyát
adtam rájuk, úgy szöktettem idáig az erdőn keresztül.</p>
<p>Kamienszka e szavakra leszökött lováról, s a gyermekhez futott,
az egészen ki volt már fáradva, lábacskái összekarczolva, sebezve,
csak Zudárba kapaszkodva birt még előre haladni.</p>
<p>A bakó megismerte áldásthozó ifját, bár annak más alakja volt
most, mint akkor. Most harczolni jött ő. Lehajolt hozzá s
megcsókolta kezét. Mondá neki, hogy most már az ő kezei is tiszták,
mert olyan vérben mosta meg azokat, melynek kiomlása kedves volt az
Isten előtt.</p>
<p>A parancsoló tiszt ágakból hordágyat készíttetett s arra
<span class="pagenum"><a name="Page_210" id=
"Page_210">-210-</a></span> fektetve az alélt leánykát, négy
fegyverest rendelt mellé, hogy szállítsák a kis csapattal tovább.
Ott legnagyobb biztosságban leendett.</p>
<p>A bőrharang ezalatt mind elmondá a rémeseményeket, mik estétől
reggelig történtek a kastély körül. Ő akkor hagyta el a helyet,
mikor a doktor és Széphalmi is kézre kerültek.</p>
<p>Imre elfuladt az iszonyattól.</p>
<p>– Sietnem kell apámat megmenteni, vagy meghalni vele, rebegé
elkeserülten.</p>
<p>A segédtiszt marasztalni akarta, hogy várjon, míg ők is
odaérhetnek; nem hallgatott rá. Egyedül is kész volt a veszélynek
neki rohanni. De hiszen nem volt egyedül. Ott volt mellette bátor
kedvese: szerelemben egész nő, bajban egész férfi, és az nem maradt
el tőle.</p>
<p>– Bátorság, bizalom! biztatá őt, megszorítva kezét s azzal a
dalia-pár elvágtatott előre a gyepes úton.</p>
<p class="center">* * *</p>
<p>Numa Pompilius elestével az utolsó maradványa is elmult a
lázadásból minden rendszernek.</p>
<p>Az elbukott népvezér esete csak kétségbeejté őket s nem tanítá
semmi jóra; az ott halt meg félóra alatt soha nem látott kinok
között lábaik előtt; majd jajgató némberek vegyültek a tömeg közé,
kiknek két-három halottjuk lett házuknál néhány óra alatt, a
roppant helységet egy szörnyű jajkiáltás verte fel. Mindenki
elveszté eszét, fenevad lett az ijedelemtől. Az utczákon hevertek a
haldoklók, senki sem nyúlt már hozzájuk. Apa nem ismerte fiát,
testvér nem testvérét többé… És mind ezen irtózatért az uraknak
kelle lakolni.</p>
<p>Úgy volt nevelve a nép, hogy mikor kalitját kitörte, saját
gazdáit tépje szét.</p>
<p>Nem hallgatott többé senki vezényszóra, csak a ki új ötletet
tudott mondani, az volt a parancsoló.</p>
<p>A borzas Hanák jutott egy szörnyű gondolathoz. <span class=
"pagenum"><a name="Page_211" id="Page_211">-211-</a></span></p>
<p>– Ez a három nemes úr ne heverjen itt hiába; menjenek sírt ásni;
ássanak sírt saját maguk számára.</p>
<p>Azzal eloldák kezeiket, ásót, kapát hoztak számukra s kimutatták
nekik a kastély udvarán a helyeket, a hol sírt ássanak maguknak;
szép helyeket szántak nekik: egy-egy terebély vad gesztenyefa
tövében.</p>
<p>Az öreg Hétfalusynak nincs emberi ereje ily munkához, doktor
Sarkantyús pedig határozottan kimondá, hogy őt, a ki bolondul akar
cselekedni, megölheti, de hogy ő tegye azt a bolondot, hogy saját
magának még sírt is ásson, arra ugyan nem fogják
kényszeríthetni.</p>
<p>Csak Széphalmi fogadott szót. Ő térden állva fogadta, hogy csak
ne kínozzák, inkább megássa mind a három sírt magának és
társainak.</p>
<p>A zendülők odanyomták kezébe a kapát, s gúnyolódva tanogatták,
hogyan hányja ki a földet a veremből, azután belefektették, hogy
mérje meg: elég hosszú, elég mély-e?</p>
<p>Úgy kaczagtak e tréfának!</p>
<p>Egyszerre paripa-robogás hangzott s két lovag vágtatott az
udvarra, kivont karddal jobbjaikban.</p>
<p>Olyan váratlanul jöttek, hogy csak a kapuban ácsorgó némberek
sikoltozása értesíté felőlük a dühöngő csapatokat.</p>
<p>– Fiam! – kiáltá, végső erővel fölemelkedve helyéből az ősz
nemes.</p>
<p>– Atyám! atyám! sikoltá az ifjú, s azzal a legsűrűbb néptömeg
közé vágtatott, jobbra balra osztva súlyos csapásokat, míg odatört
atyjának kínzott teteméig, s ott elfeledkezve magáról és a pillanat
minden veszélyéről, lerohant nyergéből s ráborult atyjára s
átölelte őt zokogva.</p>
<p>Az ádáz nép egyszerre rárohant veszett rikoltással; a midőn
egyszerre két lövés dördült el, s két támadó holtan rogyott le az
apa és fiu mellé. Ezek Mária lövései voltak, ki azzal hirtelen
leugrott lováról s felrántá Imrét:</p>
<p>– Most vívni kell életre halálra és nem sírni, férfi!</p>
<p>Az ifju hirtelen magához tért, felragadta kardját s azzal
<span class="pagenum"><a name="Page_212" id=
"Page_212">-212-</a></span> a két bátor neki támadt a gyáva
tömegnek, s dühödt viadallal kezdte a kastély ajtajától
visszaszorítani.</p>
<p>Nemsokára hárman lettek; a doktor vérszemet kapott, s midőn a
figyelem elfordult róla, felragadta a neki szánt ásót s úgy ütött
vele nyakszirten egy szotyákot, hogy az menten elfeledett
beszélni.</p>
<p>– Ide hozzánk, Széphalmi úr, – kiáltá a vitéz doktor, a vívókhoz
csatlakozva, de Széphalmi nem fogadta szavát; a megásott sír szélén
térdre esett őrei előtt, úgy könyörgött, hogy ő nem bánt senkit,
tehát őt se bántsa senki. Ott azután egy nagy pőrölylyel ráütöttek
a fejére, hanyatt beleesett a sírba, és meghalt.</p>
<p>Egy merész csapás után, melylyel Imre a leghatalmasabb pórlegény
karját könyökben ketté vágta, a támadók harczkedve alábbhagyott,
elkezdtek hátrább húzódni és távolról káromkodni. E rövid időköz
elég volt arra, hogy a nemes vívók a kastély ajtajáig juthassanak s
azt maguk után bezárhassák, az öreg Hétfalusyt kiszabadítva
gyilkosai kezéből.</p>
<p>Szerencsére benn a kastélyban egy sem volt a lázadók közül; nem
volt már ott mit keresni többé. Minden porrá törve, széthasogatva,
kiürítve; a nagyobb rész lenn a pinczében dőzsölt és mozdíthatlan
állapotban volt.</p>
<p>Hétfalusy Imre ölében vitte atyját, – most már édes atyját a
pitvarba, egy felhasogatott szőrderékaljra lefekteté s akkor
átölelte őt és az apa visszaölelte gyermekét, eltaszított,
elátkozott fiát, és egyik sem tudott egy szót is szólni. Öröm volt
az és fájdalom, mit névvel nem nevezhetni.</p>
<p>És most a védelemre!</p>
<p>Ők hárman az egész kastélyt meg nem védhették a visszatérő
bőszült nép ellen, mely ha az ajtón be nem mehetett, felmászott az
ablakokon: legczélszerűbb volt csupán egy szobát oltalmazniok. Erre
legalkalmasabb volt a családi levéltár, vassal bélelt
ajtajával.</p>
<p>Csak az volt a védelem czélja, hogy a katonaság megérkeztéig
fentarthassák a nép ostromát. <span class="pagenum"><a name=
"Page_213" id="Page_213">-213-</a></span></p>
<p>Néhány pillanat mulva ujra hangzott a zendülők ostromzaja. Kövek
repültek be az ablakon, ütések csattogtak az ajtón; káromkodás, vad
fenyegetőzés rivalt a tornáczon. Az udvaron tolongó nép fölemelte
fejére a két agyonlőtt pórt, néhány véresarczú ember sebeit
mutogatta, egy özvegy asszony, az elesettek egyikének neje, síró
gyermekét tartá feje fölé s ádáz keserűséggel lázítá a népet
kegyetlen boszúra.</p>
<p>Egy ablaka volt a védett szobának az udvarra, s egy ajtaja a
folyosóra. Az ablak védelmére Mária állt, az ajtóéra Imre. Az orvos
ezalatt hivatalához illő nyugalommal kötözé be Hétfalusy vérző
sebeit, saját ingét tépve szélylyel kötelékül.</p>
<p>A lázadók már elfoglalták a tornáczot, a hátulsó ablakokról
lopózva be a kastélyba; diadalmas üvöltésök viszhangzott a
boltozatok között.</p>
<p>– Imre, szólt az öreg nemes fiához. Jer hozzám közelebb.</p>
<p>Az ifjú odalépett szenvedő atyjához, féltérdre ereszkedve
mellé.</p>
<p>– Isten úgy akarhatja, – rebegé az agg, – hogy egy óra mulva
mind a ketten itélőszéke előtt álljunk. Igérd meg nekem, hogy nem
fogsz engemet vádolni ott, hogy keserű atyád voltam, nem mondod el,
hogy halálra üldöztelek. Fogadd meg, igérd meg.</p>
<p>– Szerettelek és szeretni foglak, zokogá az ifjú, megcsókolva
azt a reszkető kezet.</p>
<p>– Ne váljunk el egymástól sírva; – szólt az öreg tovább. –
Tegyünk úgy, mint a kik örülnek, hogy egymást viszont feltalálták.
Tegyünk úgy, mint mikor az apa megáldja fiát, a ki elmegy a hosszú
útra.</p>
<p>És akkor reszkető kezeit fia fejére nyugtatá, míg szemei az eget
látszottak keresni és néma ajkai egy emberektől nem hallható imát
rebegtek a sors láthatlan urához.</p>
<p>– És már most eredj arra a hosszú útra.</p>
<p>Mária odalépett hozzájuk. <span class="pagenum"><a name=
"Page_214" id="Page_214">-214-</a></span></p>
<p>– Munkára, barátom. A gonosz játék kezdődik! ha félórát nyerünk,
egész életet nyerünk.</p>
<p>Hétfalusy suttogva kérdezé fiától:</p>
<p>– Ki ezen tünemény itt, a ki másodszor száll le az égből
mentségemre?</p>
<p>Imre tétovázva tekinte Máriára. A nő biztatólag nézett rá
vissza:</p>
<p>– Miért ne mondanád ki? Én nőd vagyok; a hirhedett Kamienszka
Mária, a ki nem most van először a csatában. Bizalom, atyám,
kebleden van fiad, egy óra mulva egyetlen unokád is ott lesz,
gondolj az Istenre, és ne csüggedj.</p>
<p>Hétfalusy megdicsőülten emelé fel kezeit arcza elé s indulattól
meleg szóval susogá:</p>
<p>– Nem lehet, én Istenem, – hogy ez órában meghaljak.</p>
<p>Az ifjú és bátor neje megszoríták egymás kezét, azzal
védállásaikba mentek, a mire legfőbb idő volt már.</p>
<p>Az ostromlók beszaladgálva az egész kastélyt, végre ráakadtak a
bezárt ajtóra s azon perczben vadállati véröröm üvöltéssel rohantak
annak feszítő vasaikkal, míg más rész az ablak keresztvasait verte
ki helyeiből éles csákányokkal.</p>
<p>A védőknek gazdálkodniok kellett a lövésekkel, mert csak négy
töltényök volt; a védelem eszközeit tartogatni kellett az utolsó
perczre, minden silány lélekre nem lehetett a halált
elvesztegetni.</p>
<p>Az ostromlókat nem lehetett a halállal rémíteni többé. Mária
több ízben odatartá a pór homlokához pisztolya végét, ki legjobban
dolgozott a keresztvas kifeszítésével; az meg sem mozdítá fejét. A
dühöngők legnagyobb része olyan ittas volt, hogy félni nem tudott.
Benyultak kezeikkel az ablakszárnyakat kinyitni; Mária odavágott a
karddal a kézhez, s egy percz mulva megint visszanyult ugyanaz a
véres kéz, csonka ujjaival. A seb sem fájt már többé.</p>
<p>Az az időszak állt be, a mikor az ostromlottak perczre
kiszámíthatják, meddig tart még az élet, a mikor az adott
<span class="pagenum"><a name="Page_215" id=
"Page_215">-215-</a></span> és vett csapások csak kicserélt pénz; a
melyiké hamarább elfogy, az elveszett.</p>
<p>Mária tovább birta védeni az ablakot, mint Imre az ajtót;
egyszerre az egyik küszöb nagy zuhanással omlott be s rést nyitott
a kívül álló ostromlóknak, kik egyszerre a nyilásnak rohanva,
hasztalanná tették az ifju erőfeszítését a döngetett ajtót tovább
fentartani.</p>
<p>Mária meghallá Imre rémületkiáltását s azon perczben
elfeledkezve saját veszélyéről, ott hagyta az ablakot és futott
kedvese segélyére.</p>
<p>Néhány pillanatig dühödten erőlködtek a lázadók betörni a
nyiláson, a két villámgyors kard döfései legyőzték a durva erőszak
túlsúlyát, a két vívó ura maradt a helyzetnek, mindaddig, míg az
ablak felől ostromlók be nem törnek, vagy hátulról le nem lövik
őket.</p>
<p>Ezt minden pillanatban kellett várniok.</p>
<p>Mária rebegve súgá Imrének.</p>
<p>– A lövéseket tartogasd utoljára. Az egyiket az ellenségnek, a
másikat nekem, élve ne jussak kezükbe.</p>
<p>Azonban az ablak ostromlói egyre késtek, az ajtó felől támadók
is kezdtek széledezni, mindenki csodálkozva vevé észre, hogy a
közeli lárma alább hagyott s pillanatnyi szünet állt be.</p>
<p>– Felmentőink jőnek! Kiáltá Mária, s azon pillanatban hallani
lehetett a riadó dobpörgést, mely a kastély felé közeledett.</p>
<p>A lázadók ott hagyták az ostromlott ablakot s a kapu elé
tódultak.</p>
<p>Az utolsó dobütés jelenté, hogy a katonaság a kastély elé
érkezett.</p>
<p>Csak huszonöt férfi volt, azok is mind ujoncz ifjak és
ellenükben ezernyi zagyvalék csoport hirtelen szerzett fegyverekkel
és annyi vérszomjjal, mennyi egy egész tábornak elég.</p>
<p>A vezénylő ifjú tiszt kis csapatja élén állott, s midőn
körülözönlve látta magát a féktelen szilaj hadaktól, bátor
<span class="pagenum"><a name="Page_216" id=
"Page_216">-216-</a></span> hangon felszólítá őket, hogy térjenek
házaikba vissza, tiszteljék a törvényeket, adják ki az elfogott
urakat és lázító vezéreiket.</p>
<p>E bátor felhivásra kivált a tömeg közepéből borzas Hanák,
mellére ütve szólt:</p>
<p>– Nem térünk addig házainkba, a míg egy kastély lesz az
országban; csinálunk törvényeket magunk, a milyenek nekünk
kellenek, kiadjuk a fogoly urakat, de halva; ha pedig vezér kell
közülünk való, fogj magadnak egyet, ha bírsz!</p>
<p>Szavainak nyomatékául megcsóválta borzas Hanák feje fölött a
furkós botot s a tiszthez sujtott vele bolondul.</p>
<p>Ez kardjával felfogta a csapást s azon pillanatban egy fiatal
ujoncz úgy szúrta keresztül a kérkedőt, hogy a szurony vége a
földben akadt meg.</p>
<p>E véletlent jeladásnak vette az egész kis csapat, s egyszerre
sortüzet adott a lázadók sűrű csoportja közé.</p>
<p>És azzal vége volt a rémes tragœdiának.</p>
<p>Egyetlen dördülés szét szórta az egész kisértet-tábort; halottak
maradtak az udvaron, a többi szótlanul futott szét keresztül
sövényeken, palánkokon, futott haza, elbujt, jámbor arczot öltött,
megmosta kezét a vértől és elhallgatott.</p>
<p>A megszabadultak ölelő karokkal fogadták bátor megmentőiket.
Csak egy óranegyed még, és azok igen szomorú emberekre találhattak
volna itten.</p>
<p>Doktor Sarkantyús azonban mindenekelőtt azt sürgeté, hogy az
egész társaság siessen innen a székvárosba, mert ha megmenekültek a
véres haláltól, utolérheti őket a sápadt halál. A dögvész iszonyú
mértékben dühöngött már a helységben, a haldoklók künn fetrengtek
az utczákon. Ő maga ott kivánt maradni, hivatalos kötelességéhez
képest meglátogatandó azok házait, kik őt egy órával elébb
összekínzák, s kiknek családjaik szenvednek tán odahaza ismeretlen
nyavalya kínjai közt. Hanem kíséretül mindenesetre kikért magának
egypár fegyveres embert, mert a <span class="pagenum"><a name=
"Page_217" id="Page_217">-217-</a></span> «tatár legyen ott doktor,
a hol a betegek megitatják az emberrel a saját orvosságát».</p>
<p>Hétfalusy megérte, hogy elveszett unokáját megölelheté. A
gyermek elfogadta őt nagyapjának, de arra kérte, hogy legyen
ezentúl is a jó öreg Zudár az ő édes apja, a ki őt oly nagyon
szerette.</p>
<p>Hétfalusy némán intett fejével, s megszorítá nagyúri kezével a
hóhér durva tenyerét. Nem mondá senki a gyermeknek, hogy bizonyára
édes apjának hívhatja ő azt ezentúl is, mert a ki valóban az volt,
a ki őt elvetette magától, az most irtóztatóan eléktelenítve
fekszik olyan sírban, melyet önmaga ásott magának.</p>
<p>Hétfalusy meg sem említé vejét soha.</p>
<p>Hintaját előkerítve, abba befekteték; a kis Elizke mellette ült
és ölében tartotta fejét. Oh ő már nagyon megszokta azt: öreg
embereket ápolni.</p>
<p>A hintót lóháton ülve kisérték Imre és Mária a székvárosig. Még
egyszer kellett azután keresztülvágniok magukat gyülevész fegyveres
nép csoportján, azontúl békében jutottak el a székvárosba.</p>
<p>A tábornok rendelést adott a határzárpontokon, hogy ha Hétfalusy
megérkezik, egyenesen az ő házához szállítsák.</p>
<p>Határtalan volt a derék férfi öröme, midőn házánál elfogadhatá –
egykor halálos ellenségét.</p>
<p>Most már megbocsáthattak egymásnak.</p>
<p>Hétfalusy megtudta, miért hagyta el a tábornok oly rögtön
leányát? s a vas férfi hogyne bocsátott volna meg annak, a ki ő
ellene sokat vétett, de mind azért megszenvedett.</p>
<p>A lélekizgalom fentartá a roncsolt test életét.</p>
<p>Hétfalusy még azután félévig élt, testi sebei kigyógyultak
lassan, lassabban a lelkiek. Látta egyetlen fiát boldognak a
legnemesebb, a legritkább nő szerelme által; látta kis unokáját
szépnek, okosnak, szeretetreméltónak; érzett jótékony örömet, midőn
ellensége családi boldogságában <span class="pagenum"><a name=
"Page_218" id="Page_218">-218-</a></span> gyönyörködhetik és
sokszor nevezte Kornéliát kedves jó lányának. Méltán is.</p>
<p>Egy jóltevő szélhüdés küldé őt haza az ő halottaihoz a hétfalvi
családi sírboltba.</p>
<p>Imre nem maradt azontúl e vidéken.</p>
<p>Elutazott neje jószágaira, a kis Elizkével együtt, elhagyta
örökre e tájat, melytől oly szomorú emlékek száműzték.</p>
<p>Velük távozott el Zudár Péter is. Nem folytatta többé szomorú
hivatalát. Ama mestervágás után többé nem vette kezébe a pallost.
Isten parancsára sujtott legutólszor, emberi parancsra nem akart
többé halálkaszája lenni.</p>
<p>Ott Kamienszka jószágai közelében bérlett egy kis telket, ott
ápolta virágait, dinnyéit, játszott a fehér galambokkal, tengeri
nyulacskákkal és eljárt a templomba mindennap és énekelte áhitatos
zsoltárait. – Senki sem mondta volna róla, hogy valaha…</p>
<p>A hétfalvi három ház pedig pusztulóra vált.</p>
<p>A magános elégett lak soha sem épült fel többé; az úri kastély
nem népesült meg lakókkal, félt bele menni új család, mint a mely
házban kisértetek járnak. Ablakait berakták téglával, kertje
elpusztult, lépcsői leomlottak, enyészet dolgozik rajta.</p>
<p>A mohos tetejű viskó tartotta magát legtovább. A vén kuvik alig
birta már tagjait, még is elvánszorgott odáig esténkint, hol a
Hétfalusy család nagy fényes sírboltja állott, s ott leülve a vas
ajtó elé, tartott mindenféle botor beszédeket, mintha valakivel
feleselne.</p>
<p>– Lám, lám, öreg Hétfalusy, mondtam ugy-e: én böjtöllek ki
téged, nem te engem. Mily kevés helylyel beéred most; milyen
csöndes ember vagy most. Jól laktál valahára földdel, olyan éhes
voltál rá életedben mindig. Pihennél már ugy-e, hogy ha én nem
volnék. Vagy bánod, hogy nem folytathatjuk a pörpatvart? No majd ha
én is megtalálom azt az ajtót, a melyiken te kimentél, akkor megint
újra kezdjük…</p>
<p>Órákig elbeszélget ott ilyen ádáz bohó szavakat, a mikre
<span class="pagenum"><a name="Page_219" id=
"Page_219">-219-</a></span> senkisem ügyel. A mi por, az
elnyugodott már, a mi szellem, az megtért az égbe; nincs, a ki
feleljen neki.</p>
<p>A mohos tető is mindig összébb roskad; egyszer majd csak a vén
kuvik is kimarad fészkéről, anélkül, hogy valaki elsiratná. Erdő
vadait, mezők madarait ki vehetné számba!</p>
<hr class="chap" />
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> A t. olvasó ki
fogja találni és helyeslendi az okokat, minélfogva mind az illető
helységek mind a benne szereplők neveit költöttekkel helyettesítém,
s magából a szomorú eseménykörből sem vettem át több valódi tényt
regényemhez, mint mennyi az abban czélzott tanusághoz szükséges s
óvakodtam oly eseményeket elmondani, miknek emléke fájdalmas
sebeket szaggathatna föl.</p>
<p><a name="Footnote_2" id="Footnote_2"></a> <a href=
"#FNanchor_2"><span class="label">2)</span></a> A lengyeleknél a
vezetéknévben is ki van fejezve a férfi- és nőnem közti
különbség.</p>
</div>
</div>
<hr class="chap" />
<p><span class="pagenum"><a name="Page_220" id=
"Page_220">-220-</a></span></p>
<h2>TARTALOM.</h2>
<ul class="TOC">
<li><span class="roman">I.</span> A halálmadár <span class=
"ralign"><a href="#Page_1">1</a></span></li>
<li><span class="roman">II.</span> A hóhér családja <span class=
"ralign"><a href="#Page_6">6</a></span></li>
<li><span class="roman">III.</span> Gyermek-gonosztevő <span class=
"ralign"><a href="#Page_23">23</a></span></li>
<li><span class="roman">IV.</span> Isten látogatásai <span class=
"ralign"><a href="#Page_30">30</a></span></li>
<li><span class="roman">V.</span> A nem szeretett fiu <span class=
"ralign"><a href="#Page_34">34</a></span></li>
<li><span class="roman">VI.</span> Két famosus népnevelő
<span class="ralign"><a href="#Page_39">39</a></span></li>
<li><span class="roman">VII.</span> A vas-ember <span class=
"ralign"><a href="#Page_53">53</a></span></li>
<li><span class="roman">VIII.</span> A lengyel nő <span class=
"ralign"><a href="#Page_70">70</a></span></li>
<li><span class="roman">IX.</span> A mirigy <span class=
"ralign"><a href="#Page_106">106</a></span></li>
<li><span class="roman">X.</span> A koriphaeus <span class=
"ralign"><a href="#Page_114">114</a></span></li>
<li><span class="roman">XI.</span> Az első szikra <span class=
"ralign"><a href="#Page_128">128</a></span></li>
<li><span class="roman">XII.</span> A tűz között <span class=
"ralign"><a href="#Page_145">145</a></span></li>
<li><span class="roman">XIII.</span> A bőrharang <span class=
"ralign"><a href="#Page_153">153</a></span></li>
<li><span class="roman">XIV.</span> A halálitélet <span class=
"ralign"><a href="#Page_161">161</a></span></li>
<li><span class="roman">XV.</span> Olaj a tengerre <span class=
"ralign"><a href="#Page_170">170</a></span></li>
<li><span class="roman">XVI.</span> Jó hogy az éj fekete
<span class="ralign"><a href="#Page_179">179</a></span></li>
<li><span class="roman">XVII.</span> Az Úr szólott <span class=
"ralign"><a href="#Page_202">202</a></span></li>
<li><span class="roman">XVIII.</span> Az előre megásott sírok
<span class="ralign"><a href="#Page_208">208</a></span></li>
</ul>
<p class="center">FRANKLIN-TÁRSULAT NYOMDÁJA.</p>
<hr class="chap" />
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_82">82</a></td>
<td>kezdé el rebegni;</td>
<td>kezdé el rebegni:</td>
</tr>
<tr>
<td class="tdr"><a href="#Page_153">153</a></td>
<td>Es végig</td>
<td>És végig</td>
</tr>
<tr>
<td class="tdr"><a href="#Page_187">187</a></td>
<td>Ebren az ellenség</td>
<td>Ébren az ellenség</td>
</tr>
<tr>
<td class="tdr"><a href="#Page_190">190</a></td>
<td>Erthető-e az</td>
<td>Érthető-e az</td>
</tr>
<tr>
<td class="tdr"><a href="#Page_218">218</a></td>
<td>Orákig elbeszélget</td>
<td>Órákig elbeszélget</td>
</tr>
<tr>
<td class="tdr"><a href="#Page_219">219</a></td>
<td>vehetné számba</td>
<td>vehetné számba!</td>
</tr>
</table>
</div>

</body>
</html>
